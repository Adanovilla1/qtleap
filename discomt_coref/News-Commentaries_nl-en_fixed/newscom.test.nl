Europa kampt met een tekort aan vertrouwen
Er is vandaag de dag geen gebrek aan verhalen over de Europese tekorten en de noodzaak om die recht te zetten.
Critici wijzen op de gapende begrotingstekorten.
Ze refereren aan de chronische tekorten op de betalingsbalansen van de Zuid-Europese landen.
Ze benadrukken de institutionele tekorten van de eurozone – een eenheidsmunt en een centrale bank, maar geen van de andere elementen van een goed functionerende monetaire unie.
Op al deze terreinen hebben de critici natuurlijk een punt.
Maar geen van deze tekorten is het tekort dat er werkelijk toe doet.
Het tekort dat Europa ervan weerhoudt een streep onder zijn crisis te trekken, is een tekort aan vertrouwen.
Ten eerste is er te weinig vertrouwen tussen de nationale leiders en hun kiezers.
We hebben dit het duidelijkst gezien in de persoon van de vroegere Italiaanse premier Silvio Berlusconi, die gelukkig naar de coulissen van het politieke toneel is verbannen.
Maar zelfs de meest standvastige Europese leiders hebben het vertrouwen van hun kiezers verspeeld door de ene dag dit te zeggen en de volgende dag het tegenovergestelde.
Eind februari had de Duitse bondskanselier Angela Merkel bijvoorbeeld met veel omhaal verkondigd dat er geen stevigere financiële dam nodig was om de andere lidstaten van de eurozone te beschermen tegen een wanordelijk Grieks staatsbankroet.
Zij bezwoer destijds dat niet nog meer Duits belastinggeld voor dit doel zou worden gebruikt.
Toch wist iedereen dat zodra de Duitse Bondsdag voor de jongste steunoperatie voor Griekenland zou hebben gestemd en er genoeg tijd voorbij zou zijn gegaan om de werkelijkheid op elegante wijze onder ogen te zien, Merkel van koers zou veranderen en zou betogen dat de eurozone alsnog een sterkere beschermingsconstructienodig had.
In feite is er helemaal niets elegants aan dit alles.
Als politici op het ene moment dit zeggen, terwijl iedereenweet dat ze binnen de kortste keren precies het tegenovergestelde zullen gaan beweren, kun je er vergif op innemen dat het vertrouwen in de Europese leiders zal worden ondermijnd.
In de tweede plaats is er sprake van een gebrek aanvertrouwen tussen de lidstaten van de Europese Unie.
De échte reden dat de Noord-Europeanen niet bereid zijn meer financiële steun aan Zuid-Europa te geven, is dat zij er geenvertrouwen in hebben dat de ontvangers dit geld verstandig zullen besteden.
Zij zijn er bijvoorbeeld bang voor dat extraobligatie-aankopen door de Europese Centrale Bank, gericht op het omlaag brengen van de Spaanse leenkosten, er alleen maar toe zullen leiden dat de Spaanse regering haar hervormingsplannen zal afzwakken.
Als gevolg daarvan zijn Duitsland en zijn bondgenotenslechts bereid nét voldoende steun te verlenen om te voorkomen dat het schip kapseist, maar niet genoeg om het weer vlot te trekken.
In de derde plaats is er een gebrek aan vertrouwen tussen de sociale groeperingen waarop een beroep wordt gedaan om offers te brengen.
Italiaanse taxichauffeurs zouden bereid zijn méér concurrentie toe te laten, als ze er zeker van zouden zijn dat de Italiaanse apothekers dat ook zouden doen.
Maar als door het uitgeven van méér taxivergunningen deinkomsten van de taxichauffeurs afnemen, terwijl de apothekers erin slagen een stokje te steken voor concurrentiebevorderende maatregelen die de kosten van hun diensten omlaag moeten brengen, zijn de taxichauffeurs uiteindelijk slechter af en zullen de apothekers rijker worden, wat niet helemaal eerlijk lijkt.
Met andere woorden: het gebrek aan sociaal vertrouwen staat structurele hervormingen in de weg.
De Griekse versie van dit dilemma, waarbij niemandbelastingen betaalt, omdat niemand anders dat doet, is wel bijzonder schril.
Uit onderzoek blijkt dat er grote verschillen bestaan tussen samenlevingen als het om het vertrouwen gaat.
Economen hebben aangetoond dat hiervoor diepgaande historische redenen zijn.
In Europese regio’s, waar minderheidsgroeperingenvijfhonderd jaar geleden werden vervolgd, zijn ethnische en religieuze conflicten de afgelopen jaren algemener verspreid geweest dan in andere.
In de delen van de Balkan, die lang zijn overheerst door het Ottomaanse Rijk, is het vertrouwen in de overheid geringer dan in nabijgelegen gebieden, die zijn geregeerd door de efficiëntere Habsburgers.
In regio’s waarvan inwoners zich al eerder met de landbouwzijn gaan bezighouden, waardoor ze gedwongen werden intensiever samen te werken, zullen hun afstammelingen vandaag de dag eerder geneigd zijn vertrouwensbanden aan te gaan.
Dit is duidelijk een houding die van generatie op generatie wordt doorgegeven en die in de cultuur van een samenleving besloten ligt.
Eenvoudig gesteld: als het om vertrouwen gaat, werpt de geschiedenis een lange schaduw.
Historici benadrukken het belang hiervan al langer: gebeurtenissen in een ver verleden blijven van invloed op de ontwikkelingen in het heden.
Maar ze wijzen ook op de bijzondere momenten waarop samenlevingen er wél in zijn geslaagd buiten de gebaande paden te treden.
Een crisis, die de levensvatbaarheid van de gevestigde structuren in twijfel trekt, is zo’n moment.
De eurocrisis biedt Europa dus een kans om het vertrouwen opnieuw te bevestigen.
De nationale leiders moeten het vertrouwen van hun kiezers opnieuw zien te winnen door ze geen sprookjes meer te vertellen.
De lidstaten van de Europese Unie moeten het onderlinge vertrouwen herstellen.
En de Europese landen, die worden geconfronteerd met de noodzaak van structurele hervormingen, moeten het sociale vertrouwen binnen eigen gelederen nieuw leven inblazen.
Als deze kans om het vertrouwen te herstellen wordt verkwanseld, zal het voor Europa moeilijk, zo niet onmogelijk zijn om alle tekorten – op het gebied van de begroting, de economie en de instituties – aan te pakken.

Meer financiële transparantie is belangrijk voor een beter grondstoffenbeheer
WASHINGTON, DC – Als een land zijn belastinginkomsten in één jaar weet te verviervoudigen, is het tijd om op te gaan letten.
Die inkomstenstijging wist Ghana tussen 2010 en 2011 te bewerkstelligen, dankzij de revenuen uit zijn bodemschatten.
Ghana is niet het enige land.
De stijgende belastinginkomsten in de ontwikkelingslandenweerspiegelen niet alleen de hogere grondstoffenprijzen, maar ook de internationale regels die de financiële transparantie hebben verbeterd in de olie-, gas- en mijnbouwsectoren, waardoor demogelijkheden voor belastingontduiking aanzienlijk zijn afgenomen.
Zulke regels stonden ook hoog op de agenda van de recente G-8 top in Noord-Ierland.
Het is belangrijk om deze inspanningen te waarderen – en om nog méér te eisen.
De internationale grondstoffenmarkten staan onderdruk.
Sinds 2000 zijn de prijzen fors gestegen. De groei van de vraag werd slechts korte tijd onderbroken door de financiële crisis van 2008.
Een duidelijk gevolg is de extreme volatiliteit van deprijzen.
Tegelijkertijd zijn de prikkels toegenomen om illegale markten te betreden: ruwweg 20% van de wereldmarkt voor coltan -een edelmetaal dat wordt gebruikt in mobiele telefoons – bestaat uit illegale handel.
Méér financiële transparantie is een belangrijke stap op weg naar beter functionerende markten en een goed bestuur in landen die rijk zijn aan grondstoffen, want dit leidt tot mindercorruptie, fraude en belastingontduiking, en tot een grotere participatie van het publiek en sterkere democratische instellingen.
Bovendien kunnen eerlijke contracten de inkomens voor de producentenlanden stabiliseren.
Een robuuste ontginningsindustrie en investeringen in duurzame ontwikkeling zouden de economische vooruitzichten voor de ongeveer honderd ontwikkelingslanden met veel grondstoffen en hun grofweg 3,5 miljard inwoners een enorme impuls geven.
Het is indrukwekkend wat er tot nu toe al is bereikt.
Het Extractive Industries Transparency Initiative (EITI, Transparantie-initiatief voor de Ontginningsindustrie) heeft bijvoorbeeld onlangs zijn mondiale normen aangescherpt, door de openbaarmaking te eisen van overheidsinkomsten en door bedrijven verrichte betalingen.
Momenteel voldoen 23 landen aan deze eisen, waaronder Azerbeidzjan, Ghana, Irak, Nigeria en Noorwegen; het lidmaatschap van de landen die niet aan de eisen voldoen is opgeschort.
De gerapporteerde betalingen bedragen in totaal zo’n $1 bln.
Ook Sectie 1504 van de Amerikaanse Dodd-Frank Act uit 2010 bevat regels over de transparantie in de ontginningsindustrie.
Bedrijven die zich bezighouden met de commerciële winning van olie, aardgas of mineralen moeten jaarlijkse rapporten aanbieden aan de Amerikaanse beurswaakhond, de Securities and Exchange Commission (SEC), waarin de betalingen aan regeringen staan weergegeven.
Onlangs nog keurde het Europees Parlement ambitieuze nieuwe transparantieregels goed voor de ontginningsindustrie (inclusief de bosbouwsector).
Nu de OESO en het Internationale Monetaire Fonds, samen met veel NGO’s en bedrijven, zulke regels steunen, is het onwaarschijnlijk dat de tegenstanders – zoals het American Petroleum Institute, dat een rechtszaak tegen de SEC heeftaangespannen – succes zullen boeken.
In feite zou transparantie in de grondstoffensector verder moeten gaan dan het louter openbaar maken van betalingen.
Uiteraard blijft het een aanzienlijk probleem dat lang niet alle landen zich aan de afspraken houden.
Het is bemoedigend dat Rusland tijdens de G8-top de Lough Erne-verklaring over de transparantie van betalingen in de ontginningsindustrie heeft ondertekend; maar de mondiale marktkracht van de grote opkomende landen zou de internationale coördinatie kunnen blijven hinderen.
Belangrijker nog is dat voor het bereiken van een goedbestuur in de opkomende economieën en de ontwikkelingslanden een goed functionerend begrotingssysteem nodig is, wetgeving die een duurzame mijnbouwsector ondersteunt, en ‘inclusieve’ instellingen die transparantie, participatie en een eerlijke ontwikkeling bevorderen.
Ten aanzien van het grondstofverbruik zijn de uitdagingen voornamelijk gelegen in de mondiale grondstoffenketen – dat wil zeggen, de interactie tussen de diverse grondstoffen die nodig zijn om brandstof en energie, industrieproducten en voedsel te produceren.
De veelbesproken samenhang tussen energie, water en voedsel is ook van toepassing op minerale hulpbronnen en grondgebruik, zodat ontginningsindustrieën wel gedwongen zullen zijn daar rekening mee te houden.
Volgens de G8-verklaring moeten grondtransacties transparant zijn en de rechten van de plaatselijke gemeenschappen respecteren, zoals water- en voedselveiligheid.
Een krachtiger coördinatie en leiderschap op het gebied van de financiële transparantie en het grondstoffengebruik zijn vereist, ondersteund door het vooruitzicht dat de afhankelijkheid van ontwikkelingshulp minder zal worden en de inkomsten van ontwikkelingslanden die rijk zijn aan grondstoffen zullen stijgen.
Met name alle financiële transacties, die gerelateerd zijn aan upstream-activiteiten in de waardeketen, moeten worden openbaargemaakt, inclusief de transacties van staatsbedrijven en staatsfondsen. Downstream moeten de internationale markten voorrecycling en afval in het verhaal worden meegenomen.
Dit zou tevens bijdragen aan een verhoging van de grondstoffen-efficiency.
De volgende stap zou het uitbreiden van de transparantie naar gerelateerde contracten en overheidsbegrotingen moeten zijn, naast een gecoördineerde poging om een handreiking te doen aan de opkomende economieën.
Wat het management van duurzame hulpbronnen aangaat, zou het ‘stakeholder’-proces van EITI een krachtig instrument kunnen worden voor de promotie van nationale actieplannen.
Op dezelfde manier zou er een open, internationaal dataportaal over het grondstoffengebruik moeten worden ingericht om de belangrijkste gegevens te verzamelen die zijn vergaard door geologische diensten en organisaties als de FAO (de landbouworganisatie van de Verenigde Naties) en het Internationaal Energie Agentschap, naast gegevens over de milieudruk door toedoen van het grondstoffengebruik en coëfficiënten voorgrondstoffen-intensieve productieterreinen.
Bovendien zouden ontwikkelingslanden die rijk zijn aan grondstoffen ontginningsbelastingen kunnen invoeren en nieuwe begrotingssystemen kunnen ondersteunen, die hoge arbeidsstandaarden bevorderen, de armoede terugdringen, en het onderwijs, onderzoek ende innovatie stimuleren.
Belangrijke aanvullende initiatieven op internationaalniveau zouden kunnen bestaan uit een ‘multi-stakeholder forum’ over het gebruik van duurzame hulpbronnen en een internationaal metalencovenant ter bevordering van de recycling en het beheer van materiaalstromen, waarbij de industrie is betrokken.
Op de langere termijn zou het doel moeten zijn een internationale overeenkomst te sluiten over het grondstoffenbeheer.
Ondanks de positieve vooruitzichten voor de landen die rijkzijn aan grondstoffen is voor het duurzaam beheer van natuurlijke hulpbronnen, evenals voor de inspanningen ter bevordering van de financiële transparantie, mondiale coördinatie een must.

De wisseling van de monetaire wacht
NEW YORK – Bij veel centrale banken vinden nu al leiderschapswisselingen plaats of zullen die binnenkort hun beslag krijgen. Dan vertrekken veel mensen die deels verantwoordelijk waren voor het veroorzaken van de mondiale economische crisis van 2008 – en daarna krachtdadig in actie kwamen om het ergste te voorkomen – onder gemengde gevoelens van het publiek.
De voornaamste vraag is nu in hoeverre deze gevoelens het gedrag van hun opvolgers zullen beïnvloeden.
Veel spelers op de financiële markten zijn dankbaar voor de soepelheid van de toezichthouders, waardoor zij vóór de crisisenorme winsten konden oogsten, en voor de royale reddingspakketten, die hen na de crisis hebben geholpen hun kapitaalposities weer op orde te krijgen – en er vaak met enorme bonussen vandoor te gaan –hoewel zij de mondiale economie aan de rand van de afgrond hadden gebracht.
Die steunpakketten hebben de aandelenkoersen inderdaad gestut, maar zouden ook heel goed tot nieuwe zeepbellen geleidkunnen hebben.
Bovendien blijft het bruto binnenlands product (bbp) in veel Europese landen duidelijk beneden het niveau van vóór de crisis.
In de Verenigde Staten zijn de meeste burgers, ondanks de groei van het bbp, vandaag slechter af dan vóór de crisis, omdat de inkomenswinst sindsdien vrijwel uitsluitend naar de topverdieners is gegaan.
Kortom: veel centrale bankiers, die ook al in de onstuimige jaren van vóór de crisis in functie waren, hebben nogal wat te verantwoorden.
Door hun overdreven geloof in volledig vrije markten hebben ze de ogen gesloten voor allerlei vormen van misbruik, zoals roofzuchtige kredietpraktijken, en hebben ze het bestaan van een overduidelijke zeepbel ontkend.
In plaats daarvan hebben de centrale bankiers zich uitsluitend op de prijsstabiliteit geconcentreerd, hoewel de kosten van een iets hogere inflatie minuscuul zouden zijn geweest in vergelijking met de verwoestingen die zijn aangericht door de financiële excessen die zij hebben getolereerd, zo niet bevorderd.
De wereld heeft een hoge prijs moeten betalen voor hun gebrek aan inzicht in de risico’s van securitisatie, en – breder gesproken – voor hun onvermogen om zich op de gevaren van te hoge schulden en het systeem van ‘schaduwbanken’ te richten.
Uiteraard zijn er ook centrale bankiers die geen blaam treft.
Het was geen toeval dat landen als Australië, Brazilië, Canada, China, India en Turkije aan de crisis hebben weten te ontsnappen; hun centrale bankiers wisten uit ervaring – die van henzelf of van anderen – dat volledig vrije markten niet altijd efficiënt of zelfregulerend zijn.
Toen de gouverneur van de centrale bank van Maleisië bijvoorbeeld tijdens de Oost-Aziatische crisis van 1997-’98 het opleggen van kapitaalcontroles steunde, werd dat beleid beschimpt, maar sindsdien heeft de vroegere gouverneur zijn gelijk gehaald.
Maleisië kende een kortere inzinking en kwam uit de crisis tevoorschijn met een kleinere schuldenlast.
Zelfs het Internationale Monetaire Fonds erkent nu dat kapitaalcontroles nuttig kunnen zijn, vooral in tijden van crisis.
Zulke lessen zijn duidelijk relevant voor de huidige strijd om de opvolging van Ben Bernanke als voorzitter van de US Federal Reserve Board, het federale stelsel van Amerikaanse centrale banken en ’s werelds machtigste monetaire autoriteit.
De Fed heeft twee belangrijke verantwoordelijkheden: regulering op macroniveau, gericht op het verzekeren van volledige werkgelegenheid, productiegroei, en prijs- en financiële stabiliteit; en regulering op microniveau, gericht op de financiële markten.
Deze twee zijn nauw verbonden: de regulering op micro-niveau beïnvloedt het aanbod en de allocatie van kredieten –een essentiële bepalende factor voor de macro-economische activiteit.
Het onvermogen van de Fed om zijn verantwoordelijkheden op micro-niveau na te komen heeft veel te maken met zijn onvermogen om zijn doelstellingen op macro-niveau te bereiken.
Iedere serieuze kandidaat voor het voorzitterschap van de Fed moet het belang inzien van goede regulering en van de noodzaak om het Amerikaanse bankensysteem weer krediet te laten verlenen, met name aan doorsnee-Amerikanen en middelgrote bedrijven (dwz aan degenen die geen geld op de kapitaalmarkten kunnenophalen).
Een gezond economisch beoordelingsvermogen is ook een vereiste, gezien de noodzaak om de risico’s van beleidsalternatieven af te wegen en het gemak waarmee de financiële markten in beroering kunnen worden gebracht.
(Toch kunnen de VS zich geen Fed-voorzitter veroorloven die zich overmatig steunend opstelt tegenover de financiële sector en niet bereid is die te reguleren.)
Doordat het zeker is dat zich onder de diverse Fed-functionarissen verschillen van mening zullen voordoen over het relatieve belang van inflatie en werkloosheid moet een succesvolle Fed-voorzitter ook goed om kunnen gaan met mensen met verschillende achtergronden.
Maar de volgende leider van de Fed moet zich er wel op vastleggen dat hij of zij zal proberen het Amerikaanse werkloosheidscijfer te laten dalen tot onder het huidige onaanvaardbaar hoge niveau; een werkloosheidscijfer van 7% – of zelfs 6% – mag niet als onvermijdelijk worden beschouwd.
Sommige mensen betogen dat wat Amerika nodig heeft een centrale bankier is, die zelf “ervaring” heeft opgedaan met crises.
Maar van belang is dat je er niet alleen “bent” tijdens een crisis, maar dat je ook een goed beoordelingsvermogen aan de dag legt in het beheersen ervan.
Degenen bij het Amerikaanse ministerie van Financiën die verantwoordelijk waren voor het managen van de Oost-Aziatische crisis presteerden beroerd, door van inzinkingen recessies te maken en van recessies depressies.
Ook degenen die verantwoordelijk waren voor het in goede banen leiden van de crisis van 2008 kan niet de eer worden gegund van het inleiden van een robuust, alomvattend herstel.
Mislukte pogingen om de pensioenen te saneren, het onvermogen om de kredietverlening aan kleine en middelgrote bedrijven te herstellen, en het verkeerd aanpakken van steunoperaties voor de banken zijn allemaal goed gedocumenteerd, evenals grote tekortkomingen op het gebied van het voorspellen van de productie en de werkloosheid, toen de economie in een vrije val raakte.
Nog belangrijker voor een centrale bankier die probeert een crisis te beheersen is dat hij of zij kiest voor maatregelen die de waarschijnlijkheid van een nieuwe crisis minder groot zou latenzijn.
Een laissez-faire aanpak zou een nieuwe crisis juist bijna onvermijdelijk maken.
Een vooraanstaande kandidaat om Bernanke op te volgen is vicevoorzitter Janet Yellen van de Fed, een van mijn beste studenten toen ik nog les gaf aan de Universiteit van Yale.
Zij is een econoom met een groot intellect en een krachtig vermogen om consensus te smeden, en ze heeft haar waarde bewezen als voorzitter van de raad van economische adviseurs van depresident, als voorzitter van de San Francisco Fed, en in haar huidige rol.
Yellen brengt inzicht mee, niet alleen in de financiële markten en het monetair beleid, maar ook in de arbeidsmarkt – wat cruciaal is in een tijd dat werkloosheid en loonstagnatie de voornaamste zorgen zijn.
(Een klassiek artikel dat zij mede schreef blijft, vele jaren later, op mijn verplichte literatuurlijst voordoctoraalstudenten staan).
Tegen de achtergrond van het fragiele economische herstel en de behoefte aan beleidscontinuïteit – en aan vertrouwen in het leiderschap van de Fed en mondiale samenwerking op basis van wederzijds begrip en respect – is de vaste hand van Yellen precies wat de Amerikaanse beleidsvorming nodig heeft.
President Barack Obama wordt verondersteld hogere functionarissen te benoemen met “advies en instemming” van de Amerikaanse Senaat.
Ruwweg een derde van de Democratische senatoren heeft naar verluidt in brieven aan Obama al steun betuigd aan Yellen.
Hij zou hun raad moeten opvolgen.

De Iraanse boodschap
MADRID – Het Iraanse volk heeft gesproken, en zijn stem is gehoord.
Ruim 70% van de kiesgerechtigden is komen opdagen om de meest gematigde te kiezen van de acht presidentskandidaten die zijn goedgekeurd door de Raad der Hoeders, het politieke orgaan dat – onder meer – kandidaten voor openbare ambten doorlicht.
Hassan Rohani’s onverwachte overwinning in de eerste ronde kan deuren openen, zowel voor de diplomatie als voor de door de sancties verwoeste economie van Iran.
Deze opening is belangrijk, maar het potentieel voorverandering dat zich voordoet met de overwinning van Rohani is geenszins grenzeloos of zelfs maar zeker.
De president van Iran is immers niet de enige figuur die de leiding van het land in handen heeft.
Toch is het resultaat van de verkiezingen een krachtig en hoopvol signaal, en de internationale onderhandelingspartners van Iran moeten dat op gepaste wijze erkennen en honoreren.
De stemming in Teheran had twee weken geleden niet méér kunnen verschillen van de stemming na de vorige verkiezingen in 2009.
In Iran is net als elders de straat de beste sociale barometer, en de 75 miljoen inwoners van het land – gefrustreerd door de torenhoge inflatie en de economische ontberingen – zagenreden om feest te vieren.
Na zorgvuldig acht kandidaten te hebben geselecteerd uit de bijna 700 mensen die voor het presidentschap in aanmerking dachten te komen (waarbij de hervormingsgezinde vroegere president Akbar Hashemi Rafsanjani en de beschermeling van president Mahmoud Ahmadinejad, Esfandiar Mashaei, opzichtig werden gepasseerd), stond Opperste Leider Ayatollah Ali Hosseini Khamenei zijn land toe zich uit te spreken.
De omvang van de overwinning van Rohani is belangrijk: met 18,6 miljoen van de 36,7 miljoen uitgebrachte stemmen heeft de voormalige Iraanse onderhandelaar over het atoomprogramma van het land de zes conservatieve kandidaten beslissend verslagen.
Maar aanvankelijk was hij helemaal geen koploper.
Velen waren ervan overtuigd dat Saeed Jalili, de huidige onderhandelaar namens Iran over het kernprogramma, zou winnen, waardoor de harde lijn van Khamenei in het hele regeringsapparaat zou worden geconsolideerd.
Maar de centristische, hervormingsgezinde as is precies op tijd in actie gekomen.
In de week vóór de verkiezingen spraken zowel de vroegere president Mohammed Khatami als Rafsanjani publiekelijk hun steun uit voor Rohani.
Drie dagen vóór de verkiezingen stapte de enige andere kandidaat uit het gematigde kamp, Mohammed Reza Aref, uit de race, op verzoek van Khatami.
Met het hele hervormingsgezinde kamp achter hem stoof Rohani op de overwinning af.
In de presidentiële debatten, die ik nauwlettend heb gevolgd, bepleitte Rohani – zelf een geestelijke – een nieuw evenwicht in de internationale betrekkingen en beter economisch management in eigen land.
Met hun stem spraken de Iraniërs een krachtige boodschap van steun uit aan deze pragmatische agenda, door in overweldigende mate het beleid van verzet van Ahmadinejad af te wijzen en prioriteit te verlenen aan het herstel van de economie boven het nastreven van nationale roem.
Op zijn persconferentie na de verkiezingen herhaalde Rohani zijn belofte om de relaties van Iran met de rest van wereld op een nieuwe leest te schoeien.
Hij beloofde meer openheid en het repareren van de internationale statuur van het land, en stelde grotere transparantie over de nucleaire ambities van Iran in het vooruitzicht om het internationale vertrouwen te herstellen.
Op nucleair gebied is een terugkeer naar de situatie van 2003 onmogelijk.
Het bod dat ter tafel lag toen ik voor het laatst tegenover Rohani zat is niet langer voorhanden.
Maar met zijn overwinning heeft Iran een grote stapvoorwaarts gemaakt; het is nu aan de onderhandelingspartners van het land om te erkennen dat dit de beste kans in vier jaar tijd is voor diplomatieke vooruitgang. Ze moeten een soortgelijke stap zetten.
Het zou uiteraard onverstandig zijn te vergeten dat de Opperste Leider nog steeds stevig de controle over de nucleaire kwestie in handen heeft.
Maar door de overwinning van Rohani te accepteren heeft Khamenei misschien een signaal willen geven dat er een koerswijziging op til is.
Het staat te bezien hoe dit zich in de praktijk zal vertalen: de hamvraag is hoeveel manoeuvreerruimte Khamenei Rohanizal gunnen, aan wie net als aan iedere leider van zeer veel kanten getrokken zal worden bij zijn buitenlands-politieke initiatieven.
Met name in de nucleaire kwestie, die voor de Iraanse diplomatie de meeste andere overschaduwt, zal Rohani zich een ware politieke evenwichtskunstenaar moeten betonen.
Langzaam maar zeker moeten de communicatielijnen – vooral die tussen Iran en de Verenigde Staten – worden hersteld.
Maar er is nu voor beide partijen een opening gemaakt.
Via zorgvuldige diplomatie en nauwkeurig afgepaste prikkels moet enige toenadering mogelijk zijn.
Zoals we weten, doet zo’n mogelijkheid zich maar zelden voor en moet zij met beide handen worden aangegrepen, gezien het gevaar dat de nucleaire kwestie vertegenwoordigt in de licht ontvlambare omgeving van Iran.
Maar er is nóg een internationale vraag die gesteld moet worden, over de rol van Irans regionale bondgenoten.
Hoewel Rohani ook in deze kwestie geen exclusieve beslissingsbevoegdheid zal hebben, zal hij deze vraag onder ogenmoeten zien als hij de internationale betrekkingen van Iranwerkelijk op een nieuwe leest wil schoeien.
De vraag die Rohani moet beantwoorden, kan als volgt worden gesteld: Wat is de roeping van Iran?
Is het bereid om zich te gedragen als een verantwoordelijke lokale speler die deelneemt aan onderhandelingen over de serieuze problemen in zijn omgeving?
Of zal het land zijn belangen blijven nastreven via zijn gewelddadige, destabiliserende bondgenoten in Libanon, Irak en Syrië?
Ik weet dat Rohani een rationele en redelijke man is, en ik ben hoopvol dat er een betekenisvolle internationale dialoog kan worden gestart.
Hoewel de pogingen om tot een nieuw diplomatiek pad te komen op de oppositie en weerstand van hardliners in eigen land zullen stuiten, moet de internationale gemeenschap het Iraanse volk vertrouwen en naar de boodschap luisteren die het heeftafgegeven.
Het is tijd om een boodschap terug te sturen, door constructieve, op prikkels gebaseerde communicatiekanalen te openen, die de internationale gemeenschap in staat stellen een veilige oplossing te verwezenlijken voor de nucleaire kwestie – ende Iraanse leiders de mogelijkheid geven zich op het economisch herstel en de groei te richten waar hun volk om vraagt.

Is het bezuinigingsbeleid in Europa mislukt?
BRUSSEL – Hoewel veel Europese regeringen bezuinigingen en belastingverhogingen hebben doorgevoerd, blijven hun schuldenlasten stijgen ten opzichte van het bruto binnenlands product (bbp).
Als het de bedoeling van het bezuinigingsbeleid was om het schuldenniveau te verlagen, hebben de critici dus gelijk gekregen: het aantrekken van de broekriem is mislukt.
Maar het doel van de bezuinigingen was niet louter het stabiliseren van het schuldenpeil.
In feite hebben de bezuinigingen in de meeste gevallen precies zo gewerkt als werd voorgespiegeld.
Het begrotingstekort van Duitsland is tijdens de wereldwijde recessie van 2009 tijdelijk toegenomen met ongeveer 2,5 procentpunt van het bbp. Maar de daaropvolgende snelle afbouw van dat tekort heeft geen aanzienlijke negatieve gevolgen gehad voor de groei.
Het is dus mogelijk het tekort te verlagen en de verhouding tussen de staatsschuld en het bbp onder controle te houden –vooropgesteld dat de economie niet gebukt gaat onder grote onevenwichtigheden en het financiële systeem naar behoren functioneert.
Het is duidelijk dat de landen van de periferie van de eurozone niet aan deze voorwaarden voldoen.
Landen waarvan de regeringen de toegang tot normale marktfinanciering hebben verloren (zoals Griekenland, Ierland en Portugal), of met zeer hoge risicopremies worden geconfronteerd (zoals Italië en Spanje in 2011-2012), hebben eenvoudigweg geenkeuze: zij moeten bezuinigen of financiering zien te krijgen vaneen of ander officieel lichaam, zoals het Internationale Monetaire Fonds (IMF) of het Europese Stabiliteits Mechanisme (ESM).
Maar dit soort officiële financiering van buitenlandse herkomst zal altijd onderworpen zijn aan de voorwaarden van de crediteuren – en die zien geen reden om de aanhoudende bestedingen te blijven financieren die een land eerder in de problemen hebben gebracht.
In de periferielanden van de eurozone zijn bezuinigingen dus geen kwestie van het fijnmazig afstemmen van de vraag, maar van het verzekeren van de solvabiliteit van overheden.
Economen wijzen er graag op dat die solvabiliteit weinig van doen heeft met de verhouding tussen de staatsschuld en het actuele bbp, en veel meer met de verhouding tussen die schuld en de verwachte toekomstige belastinginkomsten.
De solvabiliteit van een overheid hangt dus veel meer af van de groeivooruitzichten op de langere termijn dan van de huidige verhouding tussen de staatsschuld en het bbp.
Een vermindering van het begrotingstekort vandaag kan op de korte termijn leiden tot een daling van het bbp die groter is dan de daling van het tekort (als de zogenoemde ‘multiplier’ groter is dan één). Dat zou er juist voor zorgen dat de staatsschuld gaat stijgen ten opzichte van het bbp.
Maar vrijwel alle economische modellen impliceren dat een daling van de uitgaven vandaag op de langere termijn zou moeten leiden tot een hoger bbp, omdat de belastingen dan omlaag kunnengaan (en daardoor de economische vertekeningen kunnen worden teruggedrongen).
Bezuinigingen moeten op de langere termijn dus altijd gunstig zijn voor de solvabiliteit, zelfs als de verhouding tussen de staatsschuld en het bbp op de korte termijn verslechtert.
Om deze reden mag de huidige stijging van de staatsschuld ten opzichte van het bbp in Zuid-Europa niet worden geïnterpreteerd als bewijs dat de bezuinigingen niet werken.
Bovendien zijn de bezuinigingen gepaard gegaan met structurele hervormingen, die het groeipotentieel van landen op de langere termijn moeten verhogen, terwijl pensioenhervormingen de begrotingslasten van de vergrijzende bevolkingen aanzienlijk zullen verlagen.
Dergelijke hervormingen beloven de solvabiliteit te versterken van alle regeringen die ze doorvoeren, inclusief die van de periferie van de eurozone.
Belangrijker nog is dat de bezuinigingen heel succesvolzijn geweest bij het herstel van het externe evenwicht in de periferie van de eurozone.
De betalingsbalansen van alle zuidelijke lidstaten van de eurozone verbeteren snel en zullen, met de mogelijke uitzondering van Griekenland, snel een overschot vertonen.
Deze fundamentele verandering heeft het afgelopen jaar bijgedragen aan de reductie van de risicopremies, ondanks de politieke beroering die in veel landen aanhoudt (met name in Italië, Portugal en Griekenland).
Het externe aspect is cruciaal.
Als de staatsschuld uitstaat bij binnenlandse beleggers, kan de rente worden gefinancierd met belastingen op het bruto binnenlands product (bbp).
Maar de rente op schulden die uitstaan bij buitenlanders kan alleen maar worden gefinancierd met in het buitenland verkochte goederen en diensten – dwz: exporten.
De voornaamste variabele voor landen met grote tekorten op de betalingsbalans – die vandaag de dag dus gebukt gaan onder eenhoog niveau van buitenlandse schulden – is niet de verhouding tussen de schulden en het bbp, maar de verhouding tussen de buitenlandse schulden en de export (tezamen met de groeivooruitzichten voor die export).
Op dit punt zijn de ontwikkelingen bemoedigend.
Tijdens de jaren van de bloei, toen landen als Griekenland, Portugal en Spanje steeds grotere externe tekorten hadden, groeiden hun exporten niet snel, zodat de verhouding tussen hun buitenlandse schulden en hun exporten gestaag verslechterde, waarbij niveau’s werden bereikt die gewoonlijk als een waarschuwingssignaal worden beschouwd.
Voor Spanje en Portugal bereikte de som van de tekorten uit het verleden ten opzichte van de jaarlijkse exporten in 2009 bijvoorbeeld een niveau van respectievelijk 300% en 400%, terwijl een niveau van 250% doorgaans wordt beschouwd als de drempel waarop problemen met de externe financiering kunnen ontstaan.
Door de bezuinigingen zijn de importen overal in de periferielanden ingestort, terwijl de exporten – geholpen door de dalende arbeidskosten – stijgen (behalve in Griekenland).
Als gevolg daarvan bewegen de betalingsbalansen van deze landen zich nu in de richting van een overschot, en verbetert hun externe solvabiliteit snel.
Volgens het IMF moet Spanje de komende vijf jaarrecordoverschotten op de betalingsbalans kunnen boeken, nu de exporten een sterke groei te zien geven, waardoor de verhouding tussen de externe schulden en de exporten kan worden gehalveerd (naar ongeveer 150% in 2018), terwijl de verhouding van Portugal zou moeten dalen naar ongeveer 250%.
Zelfs Italië, wiens externe tekorten klein zijn gebleven, zal binnenkort een overschot op de betalingsbalans registreren.
Bezuinigingen brengen altijd hoge sociale kosten met zich mee, maar zijn onvermijdelijk als een land boven zijn stand heeft geleefd en het vertrouwen van zijn buitenlandse crediteuren is kwijtgeraakt. De externe fundamentele economische waarden in de periferie van de eurozone verbeteren nu snel.
In die zin hebben de bezuinigingen precies gedaan waar ze voor bedoeld waren.

De nieuwe grenzen van de gezondheidszorg
BEIJING – De ontwikkelingslanden staan voor een schijnbaar onoverkomelijke opgave bij het bieden van adequate gezondheidszorg aan hun snelgroeiende – of, in sommige gevallen, snel vergrijzende- bevolkingen, vooral omdat de gezondheidszorgsystemen te kampen hebben met overbelasting, en infectieziekten en andere ziekten zich snel verspreiden.
Omdat de toegang tot de juiste zorg in deze regio’s een probleem is met vele facetten, kan dit het best door verscheidene partijen tegelijk worden aangepakt.
Er zijn duurzame samenwerkingsverbanden nodig tussen farmaceutische bedrijven, overheden, non-profit organisaties en gemeenschapsleiders om achtergestelde bevolkingsgroepen te helpen hun gezondheidsproblemen te overwinnen.
Samen moeten deze partijen voor een tweeledige aanpakkiezen, door zich zowel te richten op ‘hardware’-factoren (die constant blijven, zoals de fysieke afstand tot behandelingscentra en lange aanbodketens) en ‘software’-factoren (de immateriële zaken die per regio enorm verschillen, zoals de rol van het gezin en culturele normen en waarden).
Deze principes doen vooral opgeld op plekken als de Chinese plattelandsprovincie Xinjiang, waar de levensverwachting slechts 67 jaar bedraagt, tegen 73,5 jaar voor heel China, en een gebrekkige toegang tot de gezondheidszorg het welzijn ondermijnt.
Xinjiang is bijna 1700 vierkante kilometer groot, maar herbergt slechts 21 miljoen mensen, waarvan er velen tot nomadische stammen behoren.
Vanuit economisch gezichtspunt is de weerstand van Xinjiang essentieel voor de Chinese strategie van economische groei – de provincie wordt gezien als de Chinese ‘poort naar het Westen’.
Maar in werkelijkheid is het een serieus probleem om het levensonderhoud en het welzijn van de bevolking van dit gebied en andere landelijke gebieden van China op peil te houden.
Op het hele Chinese platteland weerspiegelt de verspreiding van besmettelijke ziekten – vooral hepatitis B, waardoor miljoenen worden getroffen – een gebrek aan educatie over essentiële hygiëne.
Het ministerie van volksgezondheid meldde een stijging van 9,5% van de sterfgevallen als gevolg van infectieziekten tussen 2011 en 2012.
Bovendien is er een ernstig tekort aan gezondheidszorgwerkers – slechts 1,3 per 1000 bewoners op het Chinese platteland.
Gratis medicijnen zijn slechts een deel van de oplossing.
We moeten verder gaan dan donaties en programma’s van lagere prijzen om duurzame gezondheidszorgsystemen met krachtige distributiekanalen en educatieve programma’s voor het publiek en voor de gezondheidszorgwerkers van de grond te krijgen.
Zonder deze componenten stort het model ineen.
Via publiek-private partnerschappen kunnen we unieke krachten bundelen en beter zijn toegerust zijn om de toegang tot de gezondheidszorg uit te breiden.
Dit kan leiden tot een symbiotische relatie, met voordelen voor de overheid, het bedrijfsleven en de lokale gemeenschap.
Het Jian Kang Kuai Che (“Gezondheidsexpres”)-programma van Novartis in Xinjiang behelst bijvoorbeeld een partnerschap tussen Novartis en de lokale overheid, dat ten doel heeft de toegang tot geneesmiddelen te bevorderen, capaciteit op te bouwen en het publiek te informeren.
Het programma bereikt dit door lokale artsen op te leiden voor de preventie en het behandelen van infectieziekten, en doorleerlingen van basisscholen en middelbare scholen voor te lichten over gezondheid en hygiëne, via een reizende caravan die van school naar school trekt.
Op een recente reis naar Xinjiang ben ik verschillende artsen uit plattelandsziekenhuizen tegengekomen die een opleiding hadden genoten bij de Gezondheidsexpres.
Zij vertelden me dat hepatitis-patiënten in het verledenuren moesten reizen om bij een stedelijk ziekenhuis te worden gediagnosticeerd en behandeld, terwijl vele anderen die de reis niet konden maken het zonder behandeling moesten stellen.
Nu de artsen op de hoogte zijn van allerlei infectieziekten kan hepatitis ook in de landelijke gebieden van Xianjiang worden behandeld, en zijn de resultaten aanzienlijk verbeterd.
Ik heb ook schoolkinderen ontmoet op de Urumqi Dengcaogou Boarding School, die is gevestigd in een landelijk gebied buiten de provinciehoofdstad.
De leerlingen waren trots dat ze hun nieuwe kennis over gezondheidszorg aan hun families konden overdragen.
Zij vertelden me hoe ze tegen hun ouders hadden gezegd dat ze moesten stoppen met roken, nadat ze hadden gehoord over de gezondheidsrisico’s.
Deze kinderen maken deel uit van een totaal van 500.000 schoolkinderen uit Xinjiang die hebben deelgenomen aan de educatieve component van de Gezondheidsexpres.
Door zich te richten op scholen als knooppunten voor de gezondheidszorgeducatie en leerlingen om te vormen tot ‘gezondheidsambassadeurs’ voor hun families en vrienden, kunnen we een nog groter aantal mensen bereiken in de nomadische gemeenschappen van Xinjiang.
Xinjiang betekent “nieuwe grens” en op dit moment hebben we een “nieuwe grens” bereikt als het gaat om het leveren van duurzame gezondheidszorgoplossingen aan gemeenschappen waar de gebrekkige hulpmiddelen en infrastructuur tot nu toe de toegang tot adequate gezondheidszorg hadden beperkt.
Deze multidimensionale, schaalbare interventies helpen de verschillen in ontwikkelingsregio’s te overbruggen.
Maar bedrijven en regeringen kunnen het niet op eigenkracht af.
Zij moeten samenwerken om het best mogelijke resultaat te bereiken.
We moeten ook het idee laten varen van een alomvattend model voor het uitbreiden van de toegang tot de gezondheidszorg en onze aanpak aanpassen om ervoor te zorgen dat die het best aansluit bij plaatselijke gezondheidsprioriteiten en -gewoonten.
Dankzij educatie en preventie, de opbouw van capaciteit en nieuwe soorten partnerschappen kunnen we de toegang tot de gezondheidszorg in Xinjiang en daarbuiten blijven verbeteren, zodat we het welzijn in de hele derde wereld een impuls kunnengeven.

Moet Europa de euro maar afzweren?
ROME – Je hoort steeds vaker voorspellingen dat de eurodezelfde weg zal gaan als de Gouden Standaard in de jarendertig.
En steeds vaker maken de redeneringen achter dergelijke voorspellingen een overtuigende indruk.
Maar betekent dit dat de doempredikers gelijk zullen krijgen?
Na de beurskrach van 1929 werd Europa getroffen door een enorme deflatoire crisis.
De productie stortte in en de werkloosheid rees de pan uit.
Omdat ze het niet eens konden worden over gecoördineerde actie om de economie nieuw leven in te blazen, kozen regeringen ervoor unilateraal te werk te gaan.
De een na de ander deden ze afstand van de Gouden Standaarden devalueerden ze hun munten.
Door op deze manier de kredietmogelijkheden te versoepelen konden deze landen ieder op hun beurt van de Grote Depressie herstellen.
Vandaag de dag is Europa opnieuw getroffen door een enorme deflatoire crisis.
Deze keer is de euro de factor die gezamenlijk optreden dwarsboomt.
Overheden hebben geen nationale munt meer die ze kunnen devalueren, en kunnen de kredietverlening niet versoepelen, omdat ze het monetair beleid aan de Europese Centrale Bank hebben gedelegeerd.
Als de werkloosheid opnieuw naar catastrofale hoogten stijgt, kunnen ze niets anders doen, zo wordt gezegd, dan eenzijdig uit de euro treden.
Ik heb hét boek over Europa en de Gouden Standaard geschreven.
Letterlijk.
In Golden Fetters: The Gold Standard and the Great Depression, verschenen in 1992, betoogde ik dat de deflatoire machine die de Gouden Standaard in feite belichaamde, de voornaamste oorzaak was van de depressie van de jaren dertig, en dat het afschaffen ervan de deur naar het herstel opende.
Toch aarzel ik om te geloven dat de zaken ditmaal dezelfdeloop zullen nemen.
Vier verschillen leiden me ertoe te veronderstellen dat de euro misschien zal overleven.
In de eerste plaats is het makkelijker een geschikt monetair antwoord te vinden als je de beschikking hebt over één centrale bank.
Onder de Gouden Standaard zou het voor de centrale banken ook mogelijk zijn geweest om hun economieën weer nieuw leven in te blazen, als ze maar gezamenlijk waren opgetrokken.
Helaas is dat makkelijker gezegd dan gedaan.
Centrale bankiers spreken verschillende talen.
Zij kijken door verschillende lenzen naar de economische vooruitzichten.
Als de ECB nu doorslaggevende maatregelen zou nemen, zou zij de hele eurozone er weer bovenop kunnen helpen en kunnenvoorkomen dat landen de noodzaak voelen om eenzijdig te handelen.
Maar hoewel de ECB over deze mogelijkheid beschikt, blijft het de vraag of zij ook de wil heeft.
Een tweede verschil is dat de werklozen – ondanks recente bezuinigingen op de uitkeringen –tegenwoordig meer overheidssteunkrijgen dan in de jaren dertig.
Dit zorgt ervoor dat de populistische druk om de euro af te schaffen minder hevig is – waarbij het wel de vraag blijft hoeveelminder hevig, en of het politieke centrum die druk kan weerstaan.
Een derde verschil is dat de politieke voorwaarden voor een coöperatief antwoord vandaag de dag beter zijn.
In 1931 weigerde Frankrijk de financiële crisis in Centraal Europa te helpen indammen omdat het dacht dat Duitsland zich aan het herbewapenen was, in strijd met het Verdrag van Versailles, dat aan het eind van de Eerste Wereldoorlog was getekend. De politieke spanningen tussen Frankrijk en Duitsland kunnen de komende maanden en jaren zeker oplopen, na de overwinning van François Hollande bij de Franse presidentsverkiezingen, maar zij zullen beslist niet het niveau van destijds bereiken.
Bovendien zijn de Europese landen vandaag de dag bereid om heel ver te gaan om de euro te redden. Ze zijn bang dat de ondergang van de munt de gemeenschappelijke markt in gevaar zal brengen.
Toen landen in 1931 begonnen de Gouden Standaard af te schaffen, waren er al tal van handelsbarrières opgetrokken.
Er was dus geen gemeenschappelijke markt meer die nog beschermd moest worden.
Tenslotte was het afschaffen van de Gouden Standaard minder ontwrichtend dan het afschaffen van de euro zou zijn.
De herintroductie van nationale munten zou nu op z’n minsteen paar weken kosten, terwijl Groot-Brittannië het pond in 1931 in één weekend van het goud kon loskoppelen, toen de markten gesloten waren.
Destijds hadden landen nog steeds nationale munten; ze konden eenvoudigweg ophouden die te ondersteunen.
Bankdeposito’s werden, net als de meeste andere particuliere en publieke schulden, gerekend in de nationale munt.
Tegenwoordig worden alle bezittingen en schulden in euro’s gerekend.
Als de nationale munten opnieuw zouden worden ingevoerd, om die vervolgens te kunnen devalueren, terwijl tegelijkertijd de waarde in euro’s van andere financiële instrumenten ongemoeid zou worden gelaten, zouden de balansen verwoest worden en de financiële chaos om zich heen grijpen.
Het alternatief – het omzetten van deze andere instrumenten in de nieuwe nationale munt – zou voor het betreffende landjarenlange rechtszaken met zich meebrengen.
Ieder van deze verschillen werpt twijfels op over de vraag of de euro de weg van de Gouden Standaard zal gaan.
Maar een vijfde verschil wijst in een andere richting.
In de jaren dertig konden landen niet samen optreden, omdat ze het niet eens konden worden over een diagnose van het probleem.
Ieder van hen schreef de Grote Depressie toe aan andere oorzaken, wat hen ertoe bracht verschillende oplossingen te bedenken die ze eenzijdig toepasten.
De overeenstemming vandaag de dag over de diagnose maakt het makkelijker om gezamenlijk te reageren.
Helaas zijn er steeds meer aanwijzingen dat het medicijn waarover de Europese landen het eens zijn geworden – bezuinigingen – dodelijk is voor de patiënt.
Er wordt nu gesproken over het bijstellen van de dosering, maar al het gepraat heeft nog niet geleid tot handelend optreden.
Zullen de zaken ditmaal een andere loop nemen?
Er is geen twijfel mogelijk dat de grotere samenwerking van tegenwoordig de euro goede perspectieven biedt.
Maar alles hangt af van het exacte beleid waarover de Europese regeringen overeenstemming zullen bereiken.

De lange weg naar overeenstemming met Iran
MADRID – De meest recente ronde onderhandelingen in Genevetussen Iran en de P5+1 (de vijf permanente leden van de VN-Veiligheidsraad plus Duitsland) heeft een voorzichtig optimisme teweeg gebracht.
Er lijkt een ‘window of opportunity’ te zijn geopend om overeenstemming te bereiken over Irans atoomprogramma.
Alhoewel de details van de ontmoeting niet openbaar zijn is het relatieve succes ervan duidelijk, daar de partijen elkaar opnieuw ontmoeten op 7 en 8 november.
Toenadering tussen Iran en het Westen (bovenal tussen Iran en de Verenigde Staten) zou door het hele Midden-Oosten positieve geostrategische consequenties hebben.
Iran heeft natuurlijk nog een lange weg te gaan om een permanente verbetering in haar relaties tot het Westen te bewerkstelligen; maar wat Iran moet doen is niet de enige belemmering.
Ook met andere strategische actoren moet rekening gehouden worden.
Zonder twijfel zal Israël een groot obstakel zijn in het bereiken van een overeenkomst.
Op het zelfde moment dat in Geneve de onderhandelingen begonnen, zei premier Benjamin Netanyahu in de Knesset (het Israëlische parlement) dat de mogelijkheid van een preventieve aanval op de Iraanse nucleaire faciliteiten nog niet uitgesloten kon worden.
Netanyahu heeft van het Iraanse atoomprogramma zijn hoogste prioriteit gemaakt op het gebied van buitenlands beleid.
Hij is achterdochtig over de Iraanse intenties en wil dat de nucleaire energiecentrales volledig ontmanteld worden.
De angst is dat zo lang Iran vasthoudt aan ook maar enige nucleaire capaciteit (zelfs voor gebruik voor burgers) het atoomwapens zou kunnen ontwikkelen die Israël zouden kunnen bedreigen.
Zoals Netanyahu duidelijk maakte op de Algemene Vergadering van de VN op 1 oktober, vertrouwen Israëlische overheidsfunctionarissen de koersverandering van de nieuwe Iraanse regering niet.
Maar Israël is niet alleen.
Het door Soennieten beheerste Saudi-Arabië, de macht in de regio die het meest direct strijdt met het Sjiitische Iran om invloed in de regio, voelt zich buitengesloten door de prille toenadering met de Islamitische Republiek. Dit tot het punt van het weigeren van een zetel in de VN-Veiligheidsraad om daarmee de woede van zijn leiders uit te drukken.
Zelfs in de dagen van de Sjah vreesde het koninkrijk dat een sterk Iran de dominante macht in de regio zou worden.
Als erfgenaam van het historische Perzische Rijk, heeft Iran het op twee na grootste bbp en bevolking van de regio (na respectievelijk Saudi-Arabië en Egypte) en Saudi-Arabië maakt zich zorgen dat een mogelijke overeenkomst (die resulteert in het opheffen van sancties) Iran in staat zou stellen om zijn economie te doen herleven en zijn invloed uit te breiden.
Het is niet het ‘finest hour’ van het bondgenootschap tussen de Saudies en de VS.
Het meningsverschil over Iran volgt op de weigering van Amerika om Syrië te bombarderen (nog een Saudische rivaal in de regio) en het goedkeuren van het afzetten van de voormalige president van Egypte Hosni Mubarak in 2011 (een belangrijke Saudische bondgenoot).
Saudi-Arabië wil dat de Syrische president Bashar al-Assad afgezet wordt en gelooft dat de overeenkomst van Amerika met Rusland om de chemische wapens van Assads regime te vernietigen bijdraagt aan de verwerping van dat doel.
Als resultaat hiervan zijn de Saudies nu de grootste financiële steunpilaar van de Syrische rebellen (en een van de grootste supporters van het Egyptische leger na het verwijderen van Mubaraks democratisch gekozen opvolger Mohammed Morsi in juli).
Voor het Westen echter zou het meest urgente doel moetenzijn een eind te maken aan het conflict in Syrië.
Er zijn al teveel mensen gestorven in wat inmiddels de ergste oorlog van deze eeuw is geworden.
Iran en Rusland zijn de twee belangrijkste bondgenoten van het regime van Assad en de enige twee externe actoren die in staatzijn de houding van Damascus te veranderen.
De Geneve II gesprekken over Syrië zijn voorlopig gepland om op 23 november gehouden te worden, alhoewel Lakhdar Brahimi, de speciale gezant van de VN ende Arabische Liga voor Syrië, al zijn twijfel heeft uitgesproken over de gepastheid van deze ontmoeting in absentie van geloofwaardige vertegenwoordigers van de oppositie.
Saudi-Arabië stelt zich zeer vijandig op naar Geneve II, omdat formele diplomatieke gesprekken met het regime van Assad een de facto erkenning inhouden dat het zijn legitimiteit nog behoudt.
Voor de Saudies begint de enige acceptabele oplossing met het aftreden van Assad en zijn regering, terwijl Geneve II een transitieregering voorziet waarin alle partijen vertegenwoordigd zijn.
Amerikaanse beleidsmakers hebben nog een groot probleem: het congres van de VS. De overeenstemming op het laatste moment om het schuldenplafond te verhogen en de overheid te heropenen heeft extremisten uit de Republikeinse partij verzwakt achtergelaten en president Barack Obama is er sterker uit gekomen.
Maar deze episode heeft een gevaarlijk precedent geschapen. 
Elke voorstelbare overeenkomst met Iran zou het opheffen van economische sancties inhouden, wat wettelijke toestemming zou vereisen; zo zou een voorgestelde deal kwetsbaar worden voorkortzichtigheid van het congres.
Een bijkomend probleem voor de VS is dat minister van buitenlandse zaken John Kerry vrede tussen Israël en Palestina hoog op zijn agenda heeft staan.
We moeten nog zien hoe Kerry de onderhandelingen weet te uit te balanceren, zodat Israëlische druk op de VS met betrekking tot Iran niet de inspanningen te niet doet om vrede tussen Israëlen de Palestijnen te bereiken.
Maar als Iran en het Westen een overeenkomst bereiken, zal het voor Israël erg moeilijk worden om aan de zijlijn te blijven staan.
Europa, op zijn beurt, heeft een mooie mogelijkheid om zichzelf te rehabiliteren door zich in te zetten voor een gezamenlijk, coherent en effectief buitenlands beleid.
De Europese Unie is, op dit moment via de Hoge Vertegenwoordiger voor Buitenlandse Zaken en Veiligheidsbeleid Catherine Ashton, altijd een sleutelfiguur geweest in de onderhandelingen tussen Iran en de P5+1.
Ashton heeft het vertrouwen van alle partijen.
Het is belangrijk voor Europa om soepel te zijn en een nauwe samenwerking met de VS te onderhouden.
Als de tijd komt om de sancties op te heffen, moet de EU nauw samenwerken met de VS om de effectiviteit van deze zet te maximaliseren.
Onderhandelen en diplomatie zijn de enige zekere manier om de impasse met Iran over zijn atoomprogramma op te lossen.
Nog een conflict in het Midden-Oosten is de slechtste optie.
Maar het nemen van de unieke mogelijkheid met Iran vraagt om een langetermijnvisie van alle partijen.
Nationale belangen moeten boven electorale overwegingengeplaatst worden.
Het raam voor onderhandeling is nu open; maar het zal dit niet eindeloos blijven.

Voedsel voor iedereen
LONDEN – Met voedselprijzen die de laatste tien jaar verdubbeld zijn, is voedselzekerheid terug op de internationale agenda.
Hoe kan de wereld meer produceren om de volgende miljardmensen te voeden?
Hoe kan de landbouwopbrengst verhoogd worden?
Wat is de beste manier om aquacultuur te ontwikkelen?
Helaas gaat deze focus op het aanbod voorbij aan de helft van het probleem.
De wereld produceert al meer dan twee maal het aantal calorieën dat de menselijke populatie nodig heeft.
Een geschatte 1/3e van de mondiale voedselproductie wordt verspild.
In arme landen gaat er voedsel verloren door inadequate opslag en hiaten in de aanvoerlijnen (bijvoorbeeld een gebrek aan koeling), in rijke landen gaat er ook voedsel verloren in de aanvoerlijnen en consumenten gooien veel voedsel weg.
Bovendien is het in veel gevallen de armoede, en niet het gebrek aan voedsel dat er op de markt is, die honger en gebrek aan voedingstoffen veroorzaakt.
Miljoenen mensen kunnen zich eenvoudigweg niet veroorloven om het voedsel te kopen dat ze nodig hebben, en dit zou nog steeds het geval zijn als het aanbod werd vergroot.
Het repareren van de vraagkant, om voedzaam voedselrichting de armen te krijgen, is een van de meest urgente voedselzekerheid imperatieven.
Een breed scala aan initiatieven kan aan een oplossing bijdragen.
Zo kan de voedselzekerheid op microschaal verbeterd worden door programma’s die gratis maaltijden verstrekken aan kwetsbare bevolkingsgroepen.
Plannen die in gratis maaltijden voorzien voor schoolgaandekinderen helpen niet alleen om kinderen te voeden, ze kunnen ook een reden voor ouders vormen om ze op school te houden.
Initiatieven als deze zijn in het bijzonder succesvol als ze aangevuld worden met programma’s die toegang tot schoon waterbieden, tot energie, veilige fornuizen etc.
Actie om diarree terug te dringen (zodat kinderen de voedzame waarde van wat ze eten binnenhouden) is nog een deel van de oplossing.
Natuurlijk moet in zeer arme landen en regio’s, waar men het zich niet kan veroorloven om voedsel op de wereldmarkt te kopen, de aanbodkant niet verwaarloosd worden.
Het opstuwen van de opbrengsten van plaatselijk geteelde stapelproducten (in plaats van handelsgewassen) zou de zelfvoorzienendheid groter maken en de veerkracht versterken als de internationale voedselprijzen hoog zijn.
Tegelijkertijd moet een hogere landbouwproductie gebalanceerd worden met de bijkomende ecologische en sociale kosten.
De productie in Zuid-Amerika, Zuidoost Azië en Centraal Afrika wordt momenteel hoofdzakelijk verhoogd door het omhakken van tropisch oerwoud, en gebruik van grasland en wetlands.
Deze benadering draagt bij aan klimaatverandering, onderbreekt hydrologische cycli en veroorzaakt verarming van de bodem. Al deze zaken ondermijnen het vermogen van onze planeet om op de lange termijn voedsel te produceren.
Als de huidige trends doorzetten zal de meerderheid van ’s werelds overgebleven soorten tegen het einde van de eeuw uitgestorven zijn en zal het de voedselproductie, meer dan alle andere factoren, geweest zijn die deze afname heeft veroorzaakt.
Meer dan 80% van alle bedreigde vogels en zoogdieren worden bedreigd door niet duurzaam gebruik van land, dat voortkomt uituitbreiding van de landbouw.
De les is duidelijk: We moeten onze aandacht concentreren op het efficiënter maken van de productie, de verspilling reduceren en het probleem van niet duurzame consumptie aanpakken.
De reductie van de voedselverspilling zou tegen 2030 wereldwijd meer dan 250 miljard dollar kunnen schelen (het equivalent van 65 miljoen hectare voor landbouw gebruikt land).
Het opzetten van een aanvoerlijn met temperatuurcontrole met 30.000 ton opslagcapaciteit in China zou meer dan 100 miljoendollar per jaar kosten de komende 20 jaar.
Veel ontwikkelingslanden hebben simpelweg niet het geld voor zulke investeringen in de toekomst.
Maar met de juiste focus en veel bescheidener fondsen zouden ze de kwaliteit van graansilo’s, waar meer dan 30% van het voedsel bederft tot het punt dat het niet meer geschikt is voormenselijke consumptie (meestal in de buurt van armen op het platteland), dramatisch kunnen verbeteren.
Er zijn al een aantal positieve trends waar mondiaal op gekapitaliseerd zou moeten worden.
In de afgelopen paar jaar hebben huishoudens in het Verenigd Koninkrijk de verspilling van voedsel met 21% teruggebracht en de voedselindustrie met 8%.
Het publiek is meer bereid om af te zien van cosmetische perfectie; ‘lelijk’ fruit en groente zijn de snelst groeiende sector in de Engelse versmarkt, wat afgelopen jaar 300.000 ton aan productie scheelde die anders zou zijn verspild vanwege de verkeerde vorm of formaat.
Er is veel angst voor de groeiende vraag naar vlees en zuivelproducten in China en India.
Maar de vleesconsumptie per hoofd is in de Verenigde Staten en Europa nog steeds meer dan drie maal zo hoog dan in allebei die landen.
Naast het eten van minder vlees, moet de productie ervan efficiënter qua hulpbronnen worden.
In het verleden aten runderen, schapen en geiten gras en andere energiebronnen die niet beschikbaar zijn voor mensen, terwijl varkens en kippen van afval leefden en zo bijdroegen aan de totale beschikbaarheid van voedsel.
Nu wordt een derde van al het bebouwbare land gebruikt omgewassen te telen om vee te voederen, niet om stapelproducten voormensen te telen.
De rijken kopen dit voedsel om hun dieren te voederen, terwijl ze de armen overbieden die het willen kopen om hun kinderen te voeden.
Het VN- Milieuprogramma raamt dat het meer gebruiken van bijproducten en afval om vee te voederen genoeg voedsel op de wereldmarkt zou kunnen vrijmaken om nog eens drie miljard mensenextra te voeden.
De ‘Pig Idea’ campagne roept om een eind aan de wetgeving in de EU en sommige staten in de VS die het gebruik van voedselafval verbieden om varkens en kippen te voederen vanwege het risico van dierenziekten.
Deze risico’s kunnen goed ondervangen worden door juiste behandelsystemen (zoals in Japan en Zuid-Korea).
De milieu-, economie, en sociale voordelen hiervan zouden enorm zijn.
De aarde is in staat iedereen te voeden.
Het falen om problemen aan te pakken die invloed hebben op het aanbod en de vraag draagt bij aan een grotesk mismanagement en een misdaad tegen de armen, andere soorten en toekomstige generaties op deze wereld.

Zuid-Afrika stapt eruit
NEW YORK – Internationale investeringsovereenkomsten zijn weer in het nieuws.
De Verenigde Staten proberen een sterk investeringspact op te leggen binnen de twee z.g. ‘partnership’ overeenkomsten, de ene over de Atlantische Oceaan de andere over de Stille Oceaan, die nu onderhandeld worden.
Maar er is een groeiende oppositie tegen dit soort zetten.
Zuid-Afrika heeft besloten om de automatische vernieuwing van investeringsovereenkomsten die ze tekenden in de periode net na de apartheid te stoppen en heeft aangekondigd dat een aantal ervan beëindigd zullen worden.
Ecuador en Venezuela hebben die van hun al beëindigd.
India heeft gezegd dat ze alleen maar een investeringsovereenkomst zullen tekenen met de VS als het mechanisme van oplossen van disputen wordt veranderd.
Brazilië op zijn beurt heeft er nooit een gehad.
Er is een goede reden voor de weerstand.
Zelfs in de VS zelf hebben de bonden en milieu-, gezondheids-, ontwikkelings- en andere non-gouvernementele organisaties geprotesteerd tegen de overeenkomsten die de VS voorstelt.
De overeenkomsten zouden de mogelijkheid van ontwikkelingslanden om hun milieu te beschermen tegen mijnbouw en andere activiteiten, aanzienlijk beperken. Om hun burgers te beschermen tegen sigarettenfabrikanten die gewetenloos een product leveren dat dood en ziekte veroorzaakt.
En om hun economieën te beschermen tegen de ruïneuze financiële producten die zo’n grote rol speelden in de mondiale financiële crisis van 2008. Ze verbieden regeringen zelfs om tijdelijke controle in te stellen op de destabiliserende korte termijn kapitaalstromen die zo vaak een ravage hebben aangericht op de financiële markten en crises hebben veroorzaakt in ontwikkelingslanden.
De overeenkomsten zijn zelfs gebruikt om acties van regeringen te ondermijnen, van het herstructureren van schulden tot positieve discriminatie.
Voorstanders van zulke overeenkomsten claimen dat ze nodigzijn om eigendomsrechten te beschermen.
Maar landen als Zuid-Afrika hebben al sterke constitutionele garanties van eigendomsrechten.
Er is geen enkele reden dat eigendom in het buitenland beter beschermd zou moeten zijn dan het eigendom van je eigenburgers.
Bovendien kunnen buitenlanders, als de constitutionele garanties niet genoeg zijn om investeerders te overtuigen van de toewijding van Zuid-Afrika aan het beschermen van eigendomsrechten, altijd gebaat zijn bij de onteigeningsverzekering van het ‘Multilateral Investment Guarantee Agency’ (een onderdeel van de Wereldbank), of talloze nationale organisaties die in zo’n verzekering voorzien (Amerikanen bijvoorbeeld kunnen een verzekering nemen bij de ‘Overseas Private Investment Corporation’).
Maar degenen die voor de investeringsovereenkomsten zijn, zijn sowieso niet echt bezorgd over het beschermen van de eigendomsrechten.
Het echte doel is om de mogelijkheid van overheden om bedrijven te reguleren en belasting op te leggen te beperken (dat is dus om hun mogelijkheid om verantwoordelijkheden op te leggen in te dammen en niet alleen de mogelijkheid om hun rechten uit te oefenen).
De bedrijven willen op een onzichtbare manier proberen te bereiken (door in het geheim onderhandelde handelsovereenkomsten) wat ze niet in een open politiek proces kunnen verwerven.
Zelfs het idee dat dit gaat over het beschermen van buitenlandse firma’s is een list; bedrijven gevestigd in land A kunnen een dochteronderneming opzetten in land B om de regering van land A aan te klagen.
Amerikaanse rechtbanken bijvoorbeeld hebben consistent uitspraken gedaan dat bedrijven niet gecompenseerd hoeven te worden voor het verlies van winst door verandering in de regels (z.g. gereguleerde ontvangsten). Maar onder een normale investeringsovereenkomst, kan een buitenlandse firma (of een Amerikaanse firma opererend via een buitenlandse dochteronderneming) compensatie vragen!
Wat nog erger is dat investeringsovereenkomsten bedrijven in staat stellen om de overheid aan te klagen vanwege zeer logische en terechte veranderingen in de regels; bijvoorbeeld als de winsten van een sigarettenfabrikant dalen door regels die het gebruik van tabak indammen.
In Zuid-Afrika zou een bedrijf naar de rechter kunnen gaan als het denkt dat haar resultaten aangetast zouden kunnen worden door programma’s die zijn opgericht om met de erfenis van het racisme van staatswege om te gaan.
Er is een al lang staande veronderstelling van ‘soevereine immuniteit’; staten kunnen alleen onder beperkte omstandigheden aangeklaagd worden.
Maar investeringsovereenkomsten zoals die gesteund door de VS eisen dat ontwikkelingslanden deze veronderstelling loslaten en het oordelen over zaken toestaan afgaand op procedures die absoluut niet voldoen aan het beeld dat je zou verwachten in een democratie in de 21e eeuw.
Dit soort procedures zijn arbitrair en grillig gebleken, zonder een systeem om elkaar tegensprekende uitspraken door verschillende rechters met elkaar te verzoenen.
Terwijl voorstanders betogen dat investeringsovereenkomsten de onzekerheid verminderen, hebben de ambiguïteiten en conflicterende interpretaties van deze overeenkomsten de onzekerheid juist verhoogd.
Landen die dit soort investeringsovereenkomsten hebben getekend hebben een hoge prijs betaald.
Verschillende zijn onderworpen aan enorme rechtszaken en enorme betalingen.
Er zijn zelfs eisen geweest dat landen contracten nakomen die zijn getekend door eerdere niet democratische en corrupte regeringen, zelfs als het IMF en andere multilaterale organisaties hebben aangeraden dat het contract ontbonden moest worden.
Zelfs als ontwikkelingslanden deze zaken winnen (waar er steeds meer van gekomen zijn de afgelopen vijftien jaar), dan nog zijn de rechtskosten zeer hoog.
Het (bedoelde) effect hiervan is om de rechtmatige inspanningen van overheden om de belangen van hun burgers te beschermen en te verbeteren door het opleggen van regels, belastingen en andere verantwoordelijkheden aan bedrijven, terug te dringen.
Bovendien is voor de landen die zo dom waren om dit soortovereenkomsten te tekenen gebleken dat de voordelen, als die er al zijn, gering zijn.
In een onderzoek van Zuid-Afrika bleek dat het geeninvesteringen van betekenis had ontvangen uit landen waarmee ze overeenkomsten hadden getekend, maar juist wel aanzienlijke investeringen had ontvangen uit landen waarmee ze geenovereenkomsten hadden getekend.
Het is geen verrassing dat Zuid-Afrika, na een zorgvuldig onderzoek van de investeringsovereenkomsten, heeft beslist, dat ze op z’n minst opnieuw onderhandeld moeten worden.
Dit doen is niet anti-investering, het is pro-ontwikkeling.
En het is essentieel als de regering van Zuid-Afrika beleid wil volgen dat goed is voor de economie van het land en zijn burgers.
Door het verduidelijken van de bescherming die aan investeerders geboden wordt door binnenlandse wetgeving, laat Zuid-Afrika zijn engagement met het primaat van de wetgeving weer eens zien, zoals het al vaker gedaan heeft sinds het aannemen van de nieuwe grondwet in 1996.
Het zijn de investeringsovereenkomsten zelf die het maken van democratische beslissingen het meest bedreigen.
Zuid-Afrika zou gefeliciteerd moeten worden. Andere landen zullen, hoop ik, hun voorbeeld volgen.

Financiële vangnetten voor Azië
SEOUL – Opkomende economieën hebben te maken met een aanzienlijke onzekerheid en nadelige risico’s.
Een grote bron van instabiliteit is de aanstaande omkering van het monetaire verruimingsbeleid van de Federal Reserve van de VS, waarvan het vooruitzicht volatiliteit genereert op de mondiale financiële markten en dreigt de groei van opkomende economieën te verstoren.
De Fed heeft aangegeven dat zijn federale fondsen rond de 0% zullen blijven, ten minste zo lang de werkloosheid hoger blijft dan 6,5% en de inflatie vooruitzichten goed gefundeerd blijven.
Maar wanneer en hoe de Fed het monetair beleid zal gaan versoberen blijft onduidelijk.
Wat zeker is, is dat de Fed in het maken van zijn beslissing niet de overloop van het beleid op de rest van de wereld zal meenemen en de beleidsmakers en centrale bankiers van de getroffen landen zelf de uitkomst hiervan moeten afhandelen.
Een strenger Amerikaans monetair beleid zou het mondiale tekort aan krediet kunnen intensifiëren en daarmee de druk op de Aziatische economische en financiële systemen kunnenverhogen.
Overreactie en oppotgedrag door deelnemers aan de markt zou een plotselinge omkering van kapitaalstromen kunnen veroorzaken, met een ernstig tekort aan dollars (zoals in 1997 en 2008 voorkwam), met als gevolg overbelasting van de Aziatische banken en ondernemingen.
Deze risico’s verklaren waarom slechts de suggestie van de Fed van een potentiele beweging richting het terugbrengen van haarbeleid van aankoop van lange termijn activa (het z.g. Quantitave Easing) als gevolg had dat de valuta- en activaprijzen in opkomende markten deze zomer in elkaar stortten.
Ze benadrukken ook de behoefte van de Aziatische economieën aan sterkere vangnetten.
De mondiale financiële crisis van 2008 onthulde fundamentele fouten in het internationale monetaire systeem, zoals het falen om voldoende liquiditeit te verzekeren dat zwaar op de opkomende Aziatische economieën drukte.
Sindsdien hebben deze landen maatregelen genomen om de stabiliteit van hun financiële systemen te waarborgen tegenvolatiele externe schokken; door de financiële supervisie en regulering te versterken en effectievere macro-economische kaders te ontwikkelen, waaronder betere macro-voorzichtige regulering en kapitaal-controle maatregelen.
Maar hun zware leunen op de internationale handel en kapitaalstromen betekent dat ze kwetsbaar blijven voor ernstige financiële overlast uit de Verenigde Staten.
Bovendien hebben de opkomende economieën uit de regio sinds de Aziatische financiële crisis van 1997 hun deviezenvoorraadreserves vergroot en bezitten nu meer dan de helft van ’s werelds totaal.
Zeven van de top tien reserve houdende economieën liggen in Azië.
Maar het oppotten van internationale reserves, het meest inde vorm van korte termijn effecten van de Amerikaanse schatkist meteen laag rendement, is duur en inefficiënt.
Sommige Aziatische economieën, vooral China, proberen ook hun valuta te internationaliseren.
Gegeven de groeiende mondiale invloed van China, is de opkomst van de renminbi als nieuwe internationale valutaonvermijdelijk. 
Voor kleinere economieën echter zal internationalisatie veel moeilijker zijn.
In hun missie om zich van voldoende liquiditeit te verzekeren, hebben Aziatische economieën ook actief valutaswapafspraken nagestreefd.
Sinds 2008 heeft China 23 bilaterale swap overeenkomstengetekend, waaronder een met Zuid-Korea. Japan heeft zijn bilaterale swap faciliteiten met zijn Aziatische buren uitgebreid tijdens de mondiale financiële crisis.
En de tien ASEAN landen, samen met China, Japan en Zuid-Korea hebben een regionale reserve van 240 miljard euro opgezet om in geval van nood op korte termijn liquiditeit aan haarleden te leveren.
Zulke swaps zouden Aziatische landen moeten helpen om het hoofd te bieden aan monetaire onrust in het geval van een beleidsverandering van de Fed.
Maar ze zijn nog niet getest en kunnen markten, gegeven hun relatief kleine volumes, niet geruststellen of adequate noodhulpbieden aan landen in crisis, in het bijzonder in het geval van systeemschokken op grote schaal.
Als de de facto mondiale lener in laatste instantie, kan de Fed de effectiviteit van de Aziatische vangnetten aanzienlijk verbeteren door tijdens het proces van beleidsverandering valutaswap overeenkomsten op te zetten met de centrale banken van opkomende economieën.
In 2008 zette de Fed valutaswap lijnen op met de centrale banken van tien ontwikkelde economieën, waaronder de eurozone, het Verenigd Koninkrijk, Japan en Zwitserland en vier opkomende economieën (Brazilië, Zuid-Korea, Mexico en Singapore).
Deze afspraken, waarvan de meeste in 2010 eindigden, reageerden op spanningen in de korte termijn kredietmarkten en verbeterden de liquide condities tijdens de crisis. De swap van 30 miljard dollar van de Zuid-Koreaanse centrale bank, voorkwam, ook al was deze beperkt, een run op de won.
Het opnieuw opzetten van de swap-afspraken van de Fed met opkomende economieën zouden de negatieve invloeden tijdens de aankomende omkering van het monetair beleid minimaliseren.
Zelfs een aankondiging van de Fed die haar bereidheid om dit doen aangeeft zou al heel veel doen om markten het vertrouwen te geven dat de opkomende economieën een liquiditeitscrisis kunnen ontlopen.
De swaplines zouden ook goed zijn voor de Amerikaanse belangen. Tenslotte zouden problemen in de opkomende economieën de gehele mondiale economie destabiliseren en het fragiele herstel van de ontwikkelde economieën bedreigen, inclusief dat van de VS.
En gegeven de opkomst van China is het duidelijk in het belang van Amerika om een balans van economische macht in Azië in stand te houden.
Critici zullen misschien het morele risico noemen dat voorkomt uit liquiditeitssteun.
Maar een goed ontworpen raamwerk dat alleen swaplines aan goed gekwalificeerde opkomende economieën aanbied (en alleen tijdelijk) zou dit risico aanzienlijk verkleinen.
Sommige experts, zoals de econoom Edwin Truman, hebben zelfs voorgesteld om een geïnstitutionaliseerde mondiale swapovereenkomst in te stellen als een effectiever en robuuster crisispreventiemechanisme; een idee dat G-20 landen in overweging zouden moeten nemen.
Maar het creëren van zo’n systeem kost tijd.
In de tussentijd zou de Fed het initiatief moeten nemen door het opnieuw opzetten van swaplines met zowel ontwikkelde als opkomende economieën.

Het probleem binnen de islam
LONDEN – Er is maar één manier om aan te kijken tegen de moord op de Britse soldaat Lee Rigby, een maand geleden op straat in Zuid-Londen: het is een weerzinwekkende daad.
Er zijn echter twee manieren om de betekenis ervan te duiden.
Eén is dat het een daad van waanzin was, die in dit geval werd gemotiveerd door een geperverteerd begrip van de islam, maar geen bredere betekenis had.
Waanzinnigen doen nu eenmaal waanzinnige dingen, dus je moet niet overreageren.
De andere interpretatie is dat de ideologie die de inspiratie vormde voor de moord op Rigby zeer gevaarlijk is.
Ik ben die laatste mening toegedaan.
Uiteraard moeten we niet overreageren.
Dat hebben we ook niet gedaan na de aanslagen van 7 juli 2005 op de Londense underground.
Maar we zijn toen wel in actie gekomen, en daar hadden we gelijk in.
Het optreden van onze veiligheidsdiensten heeft ongetwijfeld andere, ernstige aanslagen voorkomen.
Het “Prevent”-programma in lokale gemeenschappen was verstandig.
De nieuwe maatregelen van de regering lijken ook redelijk en proportioneel.
Maar we houden onszelf voor de gek als we geloven dat we Groot-Brittannië kunnen beschermen door wat we thuis doen.
De ideologie bevindt zich ook daarbuiten, en zij neemt niet in belang af.
Neem het Midden-Oosten.
Syrië verkeert nu in een staat van versnelde desintegratie.
President Bashar al-Assad verwoest op meedogenloze wijze hele gemeenschappen die vijandig tegenover zijn regime staan.
Tenminste 80.000 mensen zijn gedood, er zijn bijna 1,5 miljoen vluchtelingen, en het aantal intern ontheemden is gestegen tot boven de vier miljoen.
Velen in de regio geloven dat Assad zich ten doel heeft gesteld de soennieten te verdrijven uit de gebieden die door zijn regime worden gedomineer, en een afzonderlijke staat te stichtenrond Libanon.
Er zou dan een de facto soennitische staat overblijven inde rest van Syrië, afgesneden van de rijkdommen van het land en van de toegang tot de zee.
De Syrische oppositie bestaat uit vele groeperingen.
Maar de strijders die verbonden zijn met Jabhat al-Nusra, een aan Al Qaeda gelieerde groepering, krijgen steeds meer steun –inclusief wapens en geld van buitenaf.
Assad maakt gebruik van chemische wapens, op beperkte maar dodelijke schaal.
Sommige van zijn voorraden bevinden zich in hevig omstreden gebieden.
De wens van het Westen om buiten het conflict te blijven is volledig begrijpelijk.
Maar we moeten ook begrijpen dat we pas aan het begin van deze tragedie staan.
Haar vermogen om de regio te destabiliseren is duidelijk.
Jordanië gedraagt zich met voorbeeldige moed, maar er is een grens aan het aantal vluchtelingen dat het land in alle redelijkheid kan opnemen.
Libanon is kwetsbaar, omdat Iran Hezbollah in de strijd heeft gegooid.
Al Qaeda probeert opnieuw bloedbaden in Irak teweeg te brengen, terwijl Iran zich met dat land blijft bemoeien.
Ondertussen zijn in Egypte en heel Noord-Afrika partijen van de Moslimbroederschap aan de macht gekomen, maar de tegenstelling tussen hun ideologie en hun vermogen om moderne economieën draaiende te houden heeft voeding gegeven aan toenemende instabiliteit en geleid tot druk van extremere groeperingen.
Dan is er het Iraanse regime, dat nog steeds graag over kernwapens zou willen beschikken, en nog steeds terreur en instabiliteit exporteert.
In het ten zuiden van de Sahara gelegen deel van Afrika wordt Nigeria geconfronteerd met gruwelijke terreuraanslagen.
In Mali heeft Frankrijk een zware strijd gevochten om te voorkomen dat extremisten het land in handen kregen.
En dan zijn er nog Pakistan – en Jemen.
Verder naar het oosten sluimert er een grensoorlog tussen Birma en Bangladesh.
En de recente gebeurtenissen in Bangladesh zelf, of in de Mindanao-regio van de Filippijnen, waar de moslims in de meerderheid zijn, maken de lijst nog langer.
In veel van de ernstigst getroffen gebieden is daarnaast sprake van nog een andere, belangrijke factor: de bevolking groeit er razendsnel.
De gemiddelde leeftijd in het Midden-Oosten ligt ergens rond de 25.
In Nigeria is het 19 jaar, en in Gaza, waar Hamas de macht in handen heeft, is een kwart van de bevolking nog geen vijf jaar oud.
Als ik binnenkort naar Jeruzalem terugkeer, zal dat mijn honderdste bezoek aan het Midden-Oosten zijn sinds ik mijn ambt als premier vaarwel heb gezegd, om mee te helpen bouwen aan een Palestijnse staat.
Ik heb uit de eerste hand gezien wat er in deze regio gebeurt.
Dus ik begrijp het verlangen om naar deze wereld te kijken en haar te verklaren door te verwijzen naar lokale grieven, economische vervreemding en, uiteraard, ‘waanzinnigen’.
Maar kunnen we echt geen gemeenschappelijke factoraanwijzen, niets dat alle conflictpunten verbindt, geen ideologie die hierachter schuilgaat of alles op z’n minst verscherpt?
Er is geen probleem met de islam.
Degenen onder ons die de islam hebben onderzocht, twijfelen niet aan zijn werkelijke, vreedzame aard.
Er is ook geen probleem met de moslims in het algemeen.
De meeste Britse moslims vinden de moord op Rigby afschuwelijk.
Maar er is wel een probleem binnen de islam, en dat moeten we eerlijk onder ogen zien.
Er zijn natuurlijk ook christelijke extremisten, en joodse, boeddhistische en hindoeïstische.
Maar ik ben bang dat de problematische tak van de islam niet het domein is van een paar extremisten.
Er ligt een kijk op religie aan ten grondslag – en op de betrekkingen tussen religie en politiek – die niet verenigbaar is met pluralistische en liberale samenlevingen met een opengeest.
Aan het uiterste van dit spectrum staan de terroristen, maar hun visie op de wereld gaat dieper en is breder verbreid dan we graag zouden willen toegeven.
Dus over het algemeen doen we dat maar liever niet.
Dit heeft twee gevolgen.
In de eerste plaats geloven degenen met extreme gezichtspunten dat we zwak zijn, en dat geeft hun kracht.
In de tweede plaats verliezen de moslims – en het goede nieuws is dat het er velen zijn – die weten dat het probleem bestaat en er iets aan willen doen, langzamerhand de moed.
In het hele Midden-Oosten en daarbuiten vindt een strijdplaats.
Aan de ene kant zijn er de islamisten met hun buitensluitende en reactionaire kijk op de wereld.
Zij vormen een aanzienlijke minderheid, luidruchtig en goedgeorganiseerd.
Aan de andere kant staan de modernen, zij die de oude onderdrukking door corrupte dictators haatten en de nieuwe repressie door religieuze fanatici afwijzen.
Zij vormen in potentie de meerderheid, maar zijn helaas slecht georganiseerd.
De kiemen voor het fanatisme en de terreur van de toekomst– mogelijk zelfs een groot conflict – worden gelegd.
Het is onze taak om te helpen verzoening en vrede te zaaien.
Maar het vrijmaken van het speelveld om de vrede een kans te geven is niet altijd een vreedzame aangelegenheid.
De lange en harde strijd in Afghanistan en Irak heeft de westerse machten beducht gemaakt voor interventies in het buitenland.
Maar we mogen nooit vergeten waarom deze strijd lang en hard was: we hebben toegestaan dat staten uiteenvielen.
Saddam Hoessein was verantwoordelijk voor twee grote oorlogen, waarin honderdduizenden de dood vonden, velen door toedoen van chemische wapens.
Hij heeft vergelijkbare aantallen mensen van zijn eigenvolk over de kling gejaagd.
De Taliban zijn voortgekomen uit de Sovjet-bezetting van Afghanistan en hebben van het land een trainingscentrum voorterreur gemaakt.
Toen deze regimes eenmaal opzij waren gezet, kregen beidelanden te maken met de strijd tegen dezelfde krachten die overalgeweld en terreur in de naam van de religie propageren.
Niet iedere betrokkenheid hoeft militair van aard te zijn, en niet iedere militaire betrokkenheid hoeft met de inzet van troepen gepaard te gaan.
Maar het ons losmaken van deze strijd zal ons geen vredebrengen.
Ook veiligheid alleen zal niet helpen.
Hoewel het revolutionaire communisme kon worden weerstaandoor vastberadenheid te tonen op het gebied van de veiligheid, werd het uiteindelijk verslagen door een beter idee: dat van de vrijheid.
Hetzelfde kan in dit geval gebeuren.
Dit betere idee is een moderne kijk op religie en haarplaats in de samenleving en de politiek – een model, gebaseerd op respect en de gelijkheid van mensen met een verschillendgeloof.
Religie mag een stem hebben in het politieke systeem, maar het niet overheersen.
We moeten beginnen met onze kinderen, hier en in het buitenland.
Dat is de reden dat ik een stichting heb opgericht, met als specifieke doelstelling het onderrichten van kinderen met een verschillend geloof in de hele wereld om over elkaar te leren en met elkaar te leven.
We werken nu in twintig landen, en de programma’s beginnen vruchten af te werpen.
Maar het is een druppel op een gloeiende plaat in vergelijking met de vloedgolf aan intolerantie die zo velen met de paplepel krijgen binnen gegoten.
Nu, meer dan ooit, zullen we sterk en strategisch moetenzijn.

JFK’s vrouwenprobleem
NEW YORK – De 50ste herdenking van de moord op John F. Kennedy biedt de gelegenheid om stil te staan bij de bewustzijnsverandering die in de Verenigde Staten de halve eeuw na zijn dood is ontstaan.
Vooral nu recente feiten aantonen dat, hoewel Kennedy is opgenomen in het pantheon van Amerikaanse helden, met name bijvrouwen hun bewondering voor zijn leiderschap aan het verliezenzijn.
Hoe komt dit?
Op een bepaald vlak was wat Kennedy heeft gedaan voorvrouwen net zo progressief als zijn erfenis op het gebied van rassendiscriminatie en armoede.
Een van zijn waarlijk visionaire daden was om Eleanor Roosevelt, van oudsher een feministe, te vragen als voorzitter van de eerste President’s Commission on the Status of Women.
Deze PCSW, waarvan zowel mannelijke als vrouwelijke politieke leiders deel uitmaakten, was niet alleen voor de schone schijn, maar een oprechte poging om vrouwen een betere toegang tot de arbeidsmarkt te bieden, hun rechtspositie te versterken en een eind te maken aan de discriminatie op grond van geslacht – een problematiek die toen nog niet eens onder woorden was gebracht.
Toen Kennedy de PCSW instelde, konden vrouwen in Amerika inderdaad nog uitgesloten worden van jury’s, was orale anticonceptie of abortus voor hen verboden en konden ze zelfs geenlening afsluiten op hun eigen naam.
In hetzelfde jaar dat Kennedy werd vermoord publiceerde Betty Friedan The Feminine Mystique [Het raadsel vrouw]. Het boek ontketende een storm van discussie over ‘het probleem zonder naam’: de ontevredenheid van vrouwen met hun beperkte rol.
Het PCSW-rapport, dat een maand voor de moord op Kennedy verscheen, had een keerpunt kunnen zijn als hij was blijven leven.
Maar de algemene herbeoordeling van de jaren zestig door de huidige Amerikaanse vrouwen heeft Kennedy’s reputatie, hoe progressief zijn beleid ook was, niet onaangetast gelaten.
Ooit was hij een icoon van heldendom, persoonlijke charme, en een voorbeeld in zijn streven om lang bestaande onrechtvaardigheden op te heffen, maar inmiddels is de reputatie van Kennedy zwaar beschadigd door de verhalen en getuigenissen over de aantallen vrouwen die rondwaarden in de slaapkamers van het Witte Huis (of in hotelkamers als de president op reis was).
De herinneringen van sommige van deze vrouwen –bijvoorbeeld van Mimi Alford, een 19-jarige stagiaire op de persafdeling van het Witte Huis toen zij een anderhalf jaar durende relatie met de president begon – hebben het aureool van Kennedy verzwakt, zo niet geheel verduisterd.
Datzelfde geldt voor artikelen over zijn liaisons met Marilyn Monroe en Marlene Dietrich.
Andere vrouwen, zoals, althans volgens haar eigen zeggen, zijn minnares Judith Campbell, hadden volgens de berichten ook relaties met maffiafiguren.
Het idee dat mannen recht hadden op dergelijk waarde loosgedrag is in de loop der tijd aan slijtage onderhevig geraakt, een proces dat als zoveel uit de Amerikaanse cultuur ook op de televisie te zien was.
Populaire series als ‘The Good Wife’ tonen het verdriet en lijden van de vrouwen van politici, die door de heersende dubbele moraal altijd moeten blijven glimlachen en zich als dames gedragen.
En ook series als ‘Mad Man’, met zijn flitsende reclamemannen die vrouwen consumeren als cocktails tussen de middag, completeert het beeld van de dodelijke leegte van het seksuele voorrecht van mannen in de vroege jaren zestig.
Deze heroverweging van het seksuele voorrecht en de onverantwoordelijkheid van mannen in de jaren zestig geldt ook voor andere gebieden – met als gevolg de transformatie van het imago van Kennedy van een charmante playboy in een gevaarlijk dwangmatige vrouwenverslinder.
De geautoriseerde biografie van de schrijver Norman Mailer– beroemd om zijn uitspraak toen het feminisme begon op te komen dat ‘alle vrouwen in kooien moesten worden opgesloten’ – is net verschenen in de VS.
Dat Mailer zelf een onverbeterlijke vrouwenversierder was (hij trouwde zes keer) roept om een serieuze kritische herbeoordeling.
Het meest opmerkelijke is wellicht, dat terwijl Kennedyaura bij vrouwen aan glans heeft verloren, de reputatie van zijn vrouw juist verbeterd is.
Jacqueline Kennedy’s waardige en onafhankelijke laatste tien jaar van haar leven, toen zij een ervaren boekenredacteur was en een icoon van de moderne, werkende, zelfs feministische vrouw, is in de plaats gekomen van het beeld van het popperige gastvrouwtje dat tv-camera’s rondleidde in het Witte Huis, of van het archetype van de geschokte, rouwende weduwe achter een zwarte sluier.
Haar opzettelijk voor toekomstige openbaarmaking opgenomen gesprekken in maart 1964 met de historicus Arthur Schlesinger, die in 2011 werden gepubliceerd, hebben bijgedragen aan haar postume roem.
De rijzende ster van Jacqueline Kennedy en de steeds verder uitdovende van JFK – als het althans om zijn privéleven gaat en de manier waarop hij zijn persoonlijke aantrekkingskracht gebruikte –zijn een afspiegeling van de sociale ontwikkelingen in Amerika.
De verschuiving in de opvattingen van Amerikanen overiconen als de Kennedy’s onderstreept de verandering (naar mijn idee ten goede) van wat Amerikanen nodig hebben, belangrijk vinden en verwachten als het gaat om vrouwen en de verhouding tussen de seksen.
JFK’s oprichting van de PCSW doet vermoeden dat hij zag wat ging komen, ook al bleef hij zelf in hoge mate een man van zijn tijd.

De Herontdekking van de Fotosynthese
PASADENA – Tientallen jaren is de ontwikkeling van hernieuwbare energie (en de beleidsdebatten eromheen) grotendeels geconcentreerd geweest op het genereren van elektriciteit.
Maar meer dan 60% van de energie in de wereld wordt direct gegenereerd door chemische (vooral fossiele) brandstoffen, zonder tussenliggende conversie naar elektriciteit.
Geen enkele reële poging om de opwarming van de aarde tegen te gaan door het verminderen van de CO2 uitstoot kan deze fundamentele beperking negeren.
In de Verenigde Staten en andere geïndustrialiseerde landen kunnen veel toepassingen die op fossiele brandstoffen lopen (zoals luchttransport of de productie van aluminium) niet opnieuw geconfigureerd worden zodat ze elektrische stroom kunnen gebruiken.
Bovendien zijn er ook nog fossiele brandstoffen nodig om elektriciteit op te wekken, zowel om aan de vraag te voldoen als om te compenseren voor de onderbrekingen in de aanvoer uit hernieuwbare energiesystemen zoals wind- of zonne-energie.
Is er nu echt een alternatief met weinig uitstoot van koolstof dat qua schaal haalbaar is?
Een veelbelovende benadering is kunstmatige fotosynthese, waarbij niet biologische materialen gebruikt worden om direct uitzonlicht brandstoffen te produceren.
De zon is een bijna onuitputtelijke bron van energie, terwijl energie opgeslagen in de vorm van chemische verbindingen (zoals die in fossiele brandstoffen) toegankelijk is, efficiënt en makkelijk.
Kunstmatige fotosynthese combineert deze kenmerken in eenlevensvatbare technologie die ons energieveiligheid, milieuduurzaamheid en economische stabiliteit belooft.
Terwijl natuurlijke fotosynthese voorziet in een complexe, elegante blauwdruk voor de productie van chemische brandstoffen uitzonlicht, heeft het significante beperkingen qua prestaties. Er wordt maar zo’n één tiende van de piek energie van de zon gebruikt;de jaarlijkse netto energie-conversie efficiency is minder dan 1%.
Aanzienlijke hoeveelheden energie worden intern gebruikt om de delicate moleculaire machinerie van fotosynthese te onderhoudenen regenereren. Verder word de energie opgeslagen in chemische brandstoffen die niet compatibel zijn met bestaande energiesystemen.
Kunstmatige fotosynthese echter heeft, geïnspireerd doorhaar natuurlijke variant, haar potentieel voor veel betere prestaties gedemonstreerd en voorziet in energie in een vorm die wèl gebruikt kan worden in onze huidige energie-infrastructuur.
Bovendien zou een geheel kunstmatig systeem geen landbouwgrond of drinkwater nodig hebben, noch zou het qua gebruik van land tot een keus dwingen tussen voedsel- en brandstofproductie.
Bestaande energie-technologieën kunnen al gecombineerd worden om efficiënt chemische brandstoffen te genereren uitzonlicht (ook al indirect) maar niet in een configuratie die tegelijkertijd praktisch, schaalbaar en economisch haalbaar is.
Eveneens kan de algehele efficiency van een geheel geïntegreerd zonlicht-naar-brandstof energie conversie-systeem meerdan tien maal zo groot zijn als dan die van de meeste energie-efficiënte biologische systemen, maar de kosten zijn te hoog voor commercieel gebruik.
De topprioriteit van onderzoekers zou dan ook moeten zijn om een zonnebrandstof generator te ontwikkelen die kosteneffectieve schaalbaarheid combineert met kracht en efficiency.
De sleutel in het ontwikkelen van zo’n systeem ligt in het gebruik van overvloedig op de aarde aanwezige materialen die de essentiële functies, het absorberen van licht en het faciliteren van brandstof vormende chemische reacties, kunnen uitvoeren.
Net zoals chlorofyl er in natuurlijke fotosynthese voor zorgt dat licht geabsorbeerd wordt, zijn er geschikte materialen nodig om zonlicht in kunstmatige systemen op te vangen en om te zetten.
Ook al zijn de licht absorberende eigenschappen van silicium geschikt voor het gebruik in apparaten met fotovoltaïsche cellen, de bijna 0,5 volt die het genereert is te weinig om water te splitsen in een zonnebrandstof generator.
Een kunstmatig systeem heeft ook katalysatoren nodig om de efficiënte productie van chemische brandstoffen mogelijk te maken.
De katalysatoren moeten zeer actief zijn, stabiel en, vooreen mondiale schaalbaarheid, samengesteld zijn uit elementen die op aarde veel voorkomen, zoals ijzer, nikkel of kobalt en niet uit de schaarse metalen die er nu worden gebruikt, zoals ruthenium of iridium.
Verder moeten de componenten van het systeem geïntegreerd worden op een manier die verzekert dat ze allemaal optimaal functioneren onder een algemeen stel gebruikscondities.
Een bruikbaar systeem moet ook kosteneffectieve ontwerpen, productieprocessen en installatiemethodes incorporeren.
Het belangrijkste is dat zulke systemen veilig moeten zijn.
In de meeste implementaties van kunstmatige fotosynthese worden hoogenergetische brandstoffen samen geproduceerd met zuurstof, wat resulteert in gevaarlijke explosieve mengsels.
Er moeten membranen, of andere fysieke of chemische barrières ontwikkeld worden om deze producten op een veilige manier van elkaar te scheiden.
Zulke partities zouden ook de noodzaak tot complexe apparatuur voor perifere procedés die in de meeste toepassingen nodig zouden zijn om de producten voor gebruik van elkaar te scheiden, wegnemen.
Dus hoe zou zo’n kunstmatig fotosynthese systeem eruitzien?
Het sjabloon zou niet een zonnepaneel zijn verbonden aaneen elektrolyse-eenheid, maar eerder een dunne rol van plastic-achtige ‘gesandwichde’ lagen, een beetje zoals ‘highperformance fabrics’ die je vindt in regenjassen, die wanneer nodig uitgevouwen kunnen worden.
Het bovenste materiaal zou het water en de CO2 uit de lucht absorberen en de volgende licht absorberende laag zou de zonne-energie opnemen om daar de brandstof uit te maken.
Gescheiden door het membraan zou de brandstof niet ontsnappen via de lucht maar in plaats daarvan weglopen door de bodem van het materiaal naar een verzameltank waarna het ‘on demand’ gebruikt kan worden in onze bestaande energievoorzieningsstructuur.
Idealiter zou het genereren van zonnebrandstofflexibiliteit opleveren qua soorten chemische brandstoffen die uitzonlicht kunnen worden geproduceerd.
In de simpelste incarnatie wordt water gesplitst in waterstof en zuurstofgassen.
Waterstof zou bijvoorbeeld omgezet kunnen worden in een vloeibare brandstof door het opwaarderen van biobrandstoffen, of men zou het kunnen laten reageren met CO2 uit rookgassen of op een andere manier kunnen bewerken om vloeibare brandstoffen te produceren voor het gebruik in transport toepassingen.
Als alternatief zouden katalysatoren, net zoals in natuurlijke fotosynthese systemen, direct CO2 kunnen reduceren, in dit geval tot methanol of methaan.
De meest effectieve systemen zouden in staat zijn om of welbrandstoffen in gasvorm dan wel vloeibare brandstoffen aan te bieden.
Recente ontwikkelingen in de nano-wetenschap, de materiaal-wetenschap, de chemie, en de natuurkunde hebben ons de gereedschappen verschaft die nodig zijn voor een snelle vooruitgang op dit gebied.
De hoofdprijs is een schone energietechnologie die binnenons bereik ligt en die de basis zou kunnen verschaffen voor een veilige, zekere en duurzame toekomst.

Innovatie in ontwikkelingsfinanciering
ROME – Ruim veertig jaar geleden beloofden de rijkstelanden van de wereld dat ze minstens 0,7% van hun bruto binnenlands product (bbp) zouden besteden aan ontwikkelingshulp.
Maar nog geen half dozijn landen heeft dit doel werkelijk bereikt.
In feite zijn de ontwikkelingsuitgaven nooit stabiel, betrouwbaar of in overeenstemming met de behoeften geweest, en zijnde twijfels over de effectiviteit ervan blijven bestaan.
De ontwikkelingshulp is sinds de Koude Oorlog aanzienlijk gedaald en bedroeg in de periode 1997-2001 nog slechts 0,22% van het gezamenlijke bbp van de ontwikkelde landen. Na de terreuraanslagen in de Verenigde Staten van 11 september 2001 en de Internationale Conferentie over de Financiering van de Ontwikkeling  in het Mexicaanse Monterrey het jaar daarop is de hulp weer gestegen.
Maar nadat de regeringen van de ontwikkelde landen, in het kielzog van de mondiale economische crisis van 2008, strikte bezuinigingen hadden ingevoerd, is de hulp opnieuw gedaald, naar 0,31% van het bbp in 2010-2011.
Sinds de conferentie van Monterrey zijn er belangrijke nieuwe financieringsbehoeften geïdentificeerd, waaronder programma’s die zich richten op de handelsbevordering en het terugdringen van de klimaatverandering.
Maar hoewel de Leading Group on Innovative Financing for Development (Groep voor de Innovatieve Financiering van Ontwikkeling) – waartoe 63 landen behoren, naast internationale organisaties en maatschappelijke groeperingen – de afgelopen tienjaar heeft bijgedragen tot aanzienlijke vooruitgang, blijft de definitie van innovatieve ontwikkelingsfinanciering omstreden.
Critici beweren dat de internationale belastingen –bijvoorbeeld op de CO2-uitstoot – die de Groep als potentiële financieringsbron heeft aangewezen, inbreuk maken op de nationale soevereiniteit.
Bovendien bepalen de financieringsbronnen niet noodzakelijkerwijs hoe de fondsen worden besteed, laat staan hoe zij uiteindelijk worden gebruikt.
Hoewel de zogenoemde ‘Tobin-tax’ (een kleine heffing op financiële transacties) oorspronkelijk bedoeld was ter financiering van de ontwikkelingshulp, werd in Europa onlangs een variant hierop ingevoerd ter ondersteuning van de nationale belastinginkomsten.
Uiteraard leidt zulk onbedoeld gebruik van innovaties in de ontwikkelingsfinanciering er niet meteen toe dat deze in diskrediet raken.
De 2012 World Economic and Social Survey (Economisch en Sociaal Overzicht van de Wereld in 2012) van de Verenigde Naties, over nieuwe vormen van ontwikkelingsfinanciering, behandelt diverse bestaande en voorgestelde innovaties op het gebied van de financiering, bemiddeling en ondersteuning.
Afgezien van de uitgifte van en de handel in CO2-emissierechten zouden er ‘solidariteitsbelastingen’ op vliegtuigtickets en op de brandstof voor schepen en vliegtuigen kunnen worden geheven.
Een ander voorstel betreft de creatie van nieuw internationaal ‘geld’, door de uitgifte van speciale trekkingsrechten (SDR’s, internationale reservevaluta’s onderbeheer van het Internationale Monetaire Fonds).
De daaruit voortvloeiende middelen, evenals die van bestaande, nog ongebruikte SDR’s, kunnen aan ontwikkelingsprojecten worden besteed en aangevuld worden met leningen, ter verruiming van de investeringsmogelijkheden.
In nog een ander voorstel zou het afdragen van ‘royalties’ kunnen worden geëist bij de ontginning van natuurlijke hulpbronnen in gebieden die tot het gemeenschappelijke mondiale erfgoed behoren, zoals Antarctica en andere gebieden die buiten de “exclusieve [nationale] economische zones” liggen.
Met sommige initiatieven is al een begin gemaakt.
Het project (RED) is bijvoorbeeld een bedrijvencampagne, bedoeld om geld in te zamelen voor het Global Fund to Fight AIDS, Tuberculosis, and Malaria (Mondiale Fonds ter Bestrijding van AIDS, Tuberculose en Malaria). Hierbij wordt een deel van de opbrengstvan consumentenproducten, die deze missie in het vaandel voeren, aan het fonds gedoneerd.
Hoewel sommigen kritiek hebben op het verschil tussen wat deze ‘altruïstische’ bedrijven aan reclame besteden en het geldbedrag dat ze met deze campagne feitelijk binnenhalen, kan een dergelijke cause marketing een effectief mechanisme zijn om extra ontwikkelingsgeld te genereren.
Bovendien komen bij sommige voorstellen geen extra fondsen kijken.
De ontwikkelingsfinancieringsstromen kunnen worden geherstructureerd, zodat ze door mechanismen als de International Finance Facility for Immunization kunnen worden gesluisd. Deze instelling legt toezeggingen over ontwikkelingshulp voor langere tijd vast en securitiseert ze om fondsen voor onmiddellijk gebruikte genereren.
Op dezelfde manier zouden schuldenomzettingsprogramma’s als Debt2Health en ‘debt-for-nature’ landen de mogelijkheid kunnen geven hun rentebetalingen ten goede te laten komen aan ontwikkelingsprojecten.
Sommige waardevolle nieuwe voorstellen over risicobeheer omvatten vooruitbetalingen voor nieuwe vaccins, subsidies voor geneesmiddelenfabrikanten om hun producten goedkoper te maken, en regionaal gecoördineerde verzekeringen tegen rampen.
De afgelopen zes jaar is grofweg $6 mrd aan innovatieve financieringsbronnen uitgetrokken, terwijl de huidige jaarlijkse ontwikkelingshulp ruim $120 mrd bedraagt. Dit is veel minder dan de bijna $20 bln die de G20-landen sinds 2008 aan economisch herstel (inclusief steunoperaties) hebben besteed.
Maar sommige recente voorstellen beloven meer middelen voor duurzame ontwikkeling te zullen opleveren.
Een internationaal gecoördineerde CO2-belasting zou jaarlijks $250 mrd kunnen oogsten, terwijl een kleine belasting op financiële transacties nog eens $40 mrd zou kunnen opbrengen.
Op dezelfde manier zouden regelmatige SDR-emissies, die gelijke tred houden met de groei van de mondiale liquiditeit, jaarlijks ruwweg $100 mrd kunnen binnenhalen voor internationale ontwikkelingssamenwerking.
Zulke emissies kunnen de vraag naar Amerikaanse staatsobligaties en andere liquide bezittingen in favoriete valuta’s terugdringen.
Als de sterkste landen ter wereld ophouden met het propageren van de volledige liberalisering van de kapitaalrekeningen, zouden de ontwikkelingslanden minder noodzaak kunnen voelen om zichzelf te beschermen door het opbouwen van grote valutareserves.
Als ze dat geld in ontwikkelingsprojecten zouden steken, zouden ze de problemen op het gebied van de spaargelden en de wisselkoersen kunnen oplossen.
Tenslotte zijn er innovatieve strategieën nodig om de ontwikkelingsfinanciering op één lijn te brengen met nationale ontwikkelingsdoeleinden, door het multilaterale systeemoperationeel zo te reorganiseren dat het effectiever samenwerkt met de belanghebbenden zelf.
Een voorbeeld is het Montreal Protocol on Substances that Deplete the Ozone Layer (Montreal Protocol over Substanties die de Ozonlaag aantasten), dat er op spectaculaire wijze in is geslaagd de uitstoot van chloorfluorkoolwaterstoffen (CFK’s) terug te dringen. Dit onderstreept de mogelijkheden van een alomvattend multilateralisme.

De “geneesmachine”
VIRGINIA BEACH – Vorig jaar werd de Nobelprijs voor de Geneeskunde toegekend voor een ontdekking waarvan de totstandkoming 44 jaar heeft gekost en waarbij twee verschillende onderzoeksteams betrokken waren.
De doorbraak belooft nieuwe soorten diagnoses en therapie, maar hoe zou het zijn als zulke inzichten door computers binnen eenpaar minuten in plaats van in de loop van een paar decennia zouden kunnen worden ontwikkeld?
De recente modelleringsabstracties nieuw coronavirus, mogelijk een mensen het leven heeft gekost in Groot-Brittannië en het nieuwe behandelingen herinnert ons eraan dat nieuwe behandelingen soms snel nodig zijn.
Met andere modelleringsabstracties is het misschien mogelijk een kunstmatig intelligentie (AI)-systeem te bouwen, dat nieuwe behandelingen kan ontwerpen.
Dat soms snel systeem zou verrassende, effectieve therapieën suggereren soms snel, omdat het ziekte zou begrijpen op een manier die mensen zich soms snel moeilijk kunnen voorstellen.
Het idee lijkt wel science fiction: iedereen weet dat AI niet bijzonder slim is.
Om zo’n soort “geneesmachine” te bouwen, is op z’n minstéén verreikende innovatie nodig: een betere manier om complete systemen te modelleren, waardoor zowel de biologie als de computerwetenschap nieuwe conceptuele instrumenten aangereikt zou krijgen.
Op beide terreinen is de conventionele aanpak reductionistisch geweest, waarbij de problemen werden gemodelleerd op het niveau van hun meest fundamentele componenten.
Hoewel dit de bouw mogelijk maakt van “expertsystemen”, die in nauw afgebakende domeinen kunnen redeneren, of het ontwerp van zoekmachines die afzonderlijke feiten kunnen vinden, zijn we nog niets opgeschoten in de richting van AI die redeneert zoals wij dat doen – binnen en dwars door meerdere contexten, waaronder die van de tijd.
AI kan geen informatie integreren over schijnbaar onafhankelijke processen, zoals chemische, fysiologische en psychologische gebeurtenissen, of vooruitlopen op nieuwe uitkomsten.
Wij doen dat soort dingen aan de eettafel.
Innovatie is van cruciaal belang.
Om een “geneesmachine” te kunnen bouwen, hebben we eenmanier nodig waarop computers concepten kunnen assembleren, zodat onverwachte arrangementen te voorschijn kunnen komen.
In de biologie heeft zich een soortgelijke reductionistische benadering voorgedaan, die het best wordt verbeeld door het Human Genome Project, dat het moleculaire “recept” voor ieder aspect van het lichaam in kaart heeft gebracht, om te kunnen ontdekken hoe de meest fundamentele onderdelen samenwerken.
Helaas heeft de verwachte revolutie op het gebied van nieuwe therapieën nog niet plaatsgevonden.
Wereldwijd bedragen de totale jaarlijkse investeringen in biomedisch onderzoek ongeveer $110 mrd.
Alleen naar het HIV-onderzoek gaan jaarlijks al miljarden.
Toch zijn we na 25 jaar van intensieve investeringen in de structurele biologie nog steeds niet in staat ons te bewegen van het begrip van individuele moleculen in de richting van het begrip van complete systemen.
Een model van de dynamiek tussen meervoudige processen –chemisch, fysiologisch en psychologisch – zou nieuwe inzichten bieden in de manier waarop ziekten functioneren.
Neem bijvoorbeeld het reukvermogen.
De neusholte is uniek, omdat het de enige plek is waarhersencellen (neuronen) rechtstreeks zijn blootgesteld aan de omgeving.
Als we het reukvermogen in lokale termen modelleren, kunnen we zien hoe nasale neuronen een interactie aangaan met geurdeeltjes, waardoor signalen door een netwerk van andere neuronen naar de hersenen worden gezonden.
In de structurele biologie hebben we goede abstracties om dit te beschrijven.
Maar deze neuronen maken ook deel uit van een adaptief, regeneratief systeem.
Zintuiglijke neuronen sterven een geprogrammeerde dood: je krijgt letterlijk iedere maand een nieuw reukvermogen.
De modellering daarvan vereist dat met méér factorenrekening wordt gehouden dan louter met lokale signalering.
Neuronen opereren als een coöperatief: er arriveren er meerop een bepaalde locatie dan strikt noodzakelijk is voor een eenvoudige vervanging.
Om die vervanging te faciliteren, worden de extra neuronen onderdelen van een dialoog met omliggende cellen, en andere cellendiep in het brein, om zichzelf vervolgens op te offeren.
Om te verklaren waarom ze vrijwillig sterven, hebben meteen nieuwe vocabulaire op systeemniveau nodig.
En daar blijft het niet bij.
Als je neuronen worden vervangen, veranderen ze.
Als je net verliefd bent (of een trauma hebt ervaren) endaar een geur mee is verbonden, kun je een verhoogde gevoeligheid voor die geur ontwikkelen.
Je fysio-cognitieve apparaat evolueert.
Dit proces interesseert onderzoekers enorm, omdat het slechts een van de twee contexten is waarin neurale regeneratie optreedt.
Als het proces zou worden begrepen, zou het tot therapieën kunnen leiden voor vele verlammende ziekten, zowel neurologische (zoals Parkinson als Alzheimer) als degeneratieve (waaronder ziekten als kanker, die in verband staan met veroudering).
Eén manier waarop we kunnen begrijpen hoe deze hogere samenhang vorm krijgt is door haar in een meer toegankelijke vorm te bestuderen.
Toevallig bestaat er een algemeen voorkomende informatiestructuur, waarin de noodzakelijke gedragspatronen makkelijker waarneembaar en verklaarbaar zijn.
Die structuur kan worden aangetroffen in verhalen.
Verhalen zijn opmerkelijk door de manier waarop zij ons instaat stellen nieuwe concepten te begrijpen en te blijven doorgronden, ook al hebben zij betrekking op diverse contexten en brengen ze onverwachte associaties met zich mee.
We vinden de daaruit voortvloeiende narratieve effecten vanzelfsprekend: een verrassende afloop, intrigerende situaties, en een dwangmatige neiging om tot het einde door te blijven lezen of kijken.
Als biologische of AI-modellen deze dynamiek zouden weerspiegelen, zouden ze kunnen demonstreren hoe onverwachte gebeurtenissen kunnen ontstaan uit een zich ontvouwende samenhang.
Het omarmen van dit principe op beide onderzoeksterreinen zou kunnen leiden tot nieuwe diagnostische vaardigheden en nieuwe vormen van individuele behandelingen, waarbij voor ieder afzonderlijk individu een eigen therapie wordt ontworpen.
Een infectie zoals het coronavirus wordt momenteel tegengegaan met een vaccin dat erop is toegesneden het te blokkeren.
Maar hoe zou het zijn als er een manier bestond om het lichaam te “leren” alle mogelijke infecties te weerstaan?
Er zijn bijvoorbeeld een paar gevallen bekend van natuurlijke weerstand tegen HIV, maar we zijn nog niet in staat om te begrijpen hoe dit in zijn werk gaat.
De uitdaging op het gebied van het biomedisch en het computeronderzoek is het modelleren van de dynamiek tussen diverse processen op het niveau van complete systemen.
Als we dat eenmaal kunnen, is het veel waarschijnlijker dat we AI-instrumenten zullen kunnen ontwikkelen die in staat zijn onverwachte doorbraken te verwezenlijken op het gebied van de inzichten in hoe het lichaam ziekten “steunt” of zich er juist tegen verzet.

Het probleem met het bbp van arme landen
SEATTLE – Zelfs in goede financiële tijden zijn dekbudgetten voor ontwikkelingshulp niet bepaald ruimbemeten.
Regeringsleiders en donoren moeten lastige beslissingen nemen over de vraag waar ze hun beperkte middelen aan moeten spenderen.
Hoe beslis je welke landen goedkope leningen en goedkopere vaccins moeten krijgen, en welke landen het zich kunnen veroorloven hun eigen ontwikkelingsprogramma’s te financieren?
Het antwoord hangt ten dele af van de vraag hoe we groei en verbeteringen in de levensstandaard van mensen meten. Van oudsher is een van de toonaangevende maatstaven het bruto binnenlands product (bbp) per hoofd van de bevolking geweest – de waarde van de goederen en diensten die een land in een jaar produceert, gedeeld door de bevolkingsomvang van dat land.
Maar het bbp zou in de armste landen wel eens een onnauwkeurige indicator kunnen zijn, wat niet alleen een zorg is voor beleidsmakers en mensen zoals ik die een hoop rapporten van de Wereldbank lezen, maar ook voor iedereen die gebruik wil maken van statistieken om de hulp aan de armste mensen van de wereld te bepleiten.
Ik heb lange tijd geloofd dat het bbp zelfs in de rijkelanden de groei niet altijd even goed weergeeft. Het meten ervan is vrij ingewikkeld, omdat het heel moeilijk is de waarde van bepaalde soorten goederen in verschillende tijdsgewrichten met elkaar te vergelijken.
In de Verenigde Staten was een encyclopedie in de jaren zestig bijvoorbeeld duur, maar van grote waarde voor gezinnen met leergierige kinderen.
(Ik spreek uit ervaring, omdat ik vele uren heb doorgebracht met de veeldelige World Book Encyclopedia, die mijnouders voor mijn zusjes en mij hadden gekocht).
Nu hebben kinderen dankzij het internet gratis toegang tot veel meer informatie.
Hoe verwerk je zoiets nou in het bbp?
De problemen bij het berekenen van het bbp doen zich vooral voor in de Afrikaanse landen ten zuiden van de Sahara, als gevolg van het gebrekkige functioneren van de nationale bureaus voor de statistiek en historische vooroordelen die essentiële gegevens aan het oog onttrekken.
Bezorgd over wat hij zag als problemen in de nationale statistieken van Zambia, heeft Morten Jerven, hoogleraar aan de Simon Fraser Universiteit, vier jaar besteed aan een onderzoek naar de vraag hoe Afrikaanse landen aan hun cijfers komen en naar de problemen waarmee zij worden geconfronteerd als zij die gegevenswillen omzetten in bbp-schattingen.
Zijn nieuwe boek, Poor Numbers: How We Are Misled by African Development Statistics and What to Do about It (Gebrekkige Cijfers: Hoe We Worden Misleid door Afrikaanse Ontwikkelingsstatistieken en Wat We Eraan Kunnen Doen), beweert in krachtige bewoordingen dat veel bbp-metingen waarvan we dachten dat zij nauwkeurig waren, dat in de verste verte niet zijn.
Jerven merkt op dat veel Afrikaanse landen moeite hebben de omvang van hun betrekkelijk grote bestaanseconomieën en de ongeregistreerde economische activiteit te meten.
Hoe verwerk je de productie van een boer die zijn eigenvoedsel verbouwt en opeet?
Als dat soort landbouw systematisch wordt onderschat, kan iets dat lijkt op groei als een economie de ‘bestaansfase’ achter zich laat, louter een verschuiving weerspiegelen naar iets dat statistisch makkelijker te vangen is.
Er zijn nog andere problemen met de bbp-gegevens van armelanden.
Veel landen in het ten zuiden van de Sahara gelegen deelvan Afrika updaten hun metingen bijvoorbeeld niet vaak genoeg, zodat hun bbp-cijfers grote en snelgroeiende economische sectoren, zoals die van de mobiele telefonie, kunnen missen.
Toen Ghana zijn metingen een paar jaar geleden wél up to date bracht, maakte het bbp een sprong van 60%.
Maar veel mensen begrepen niet dat dit louter een statistische anomalie was, die geen feitelijke verandering in de levensstandaard van de Ghanezen weerspiegelde.
Bovendien zijn er diverse manieren om het bbp te berekenen, en die kunnen zeer verschillende resultaten opleveren.
Jerven noemt er drie: de World Development Indicators, gepubliceerd door de Wereldbank (verreweg de meest algemeen gebruikte dataset); de Penn World Table, uitgegeven door de Universiteit van Pennsylvania; en het Maddison Project van de Universiteit van Groningen, gebaseerd op het werk van wijlen econoom Angus Maddison.
Deze bronnen zijn afhankelijk van dezelfde basisgegevens, maar modificeren die op verschillende manieren om rekening te kunnen houden met de inflatie en andere factoren.
Als gevolg daarvan kunnen de ranglijsten van de economieën van verschillende landen enorm uiteenlopen.
Liberia is het op één na armste, op zes na armste of op 21 na armste land beneden de Sahara in termen van het bbp, afhankelijk van welke autoriteit je raadpleegt.
Het zijn niet alleen de plaatsen op de ranglijst die verschillen.
Soms zal één bron laten zien dat een land met diverse procentpunten is gegroeid, terwijl een andere bron laat zien dat ditzelfde land in diezelfde periode is gekrompen.
Jerven verwijst naar deze discrepanties om te betogen dat we er niet zeker van kunnen zijn of het bbp van het ene arme land hoger is dan dat van een ander, en dat we niet alleen van het bbp-gebruik moeten maken om te beoordelen welk economisch beleid tot groei leidt.
Betekent dit dat we echt niets weten over wat wél en niet werkt in het ontwikkelingsbeleid?
Helemaal niet.
Onderzoekers gebruiken al langere tijd technieken als periodieke inventarisaties van de huishoudens om gegevens te verzamelen.
De Demographic and Health Survey wordt bijvoorbeeld regelmatig gehouden om cijfers te vergaren over zaken als de sterfte van kinderen en moeders.
Bovendien gebruiken economen nieuwe technieken als het met behulp van satellieten in kaart brengen van lichtbronnen om te komen tot hun schattingen van de economische groei.
Hoewel zulke methoden niet perfect zijn, zijn ze niet gevoelig voor dezelfde problemen als het bbp.
Andere manieren om de algehele levensstandaard in een land te meten zijn evenzeer imperfect, maar bieden niettemin extramanieren om de armoede te doorgronden.
Eén daarvan, de Human Development Index, gebruikt gezondheids- en onderwijsstatistieken naast het bbp.
Een andere, de Multidimensional Poverty Index, baseert zich op tien indicatoren, waaronder voeding, de aanwezigheid van riolering, en de toegang tot kookbrandstoffen en water. Endoor gebruik te maken van het principe van gelijke koopkracht, waarbij de kosten van hetzelfde mandje goederen en diensten in verschillende landen met elkaar worden vergeleken, kunnen economen het bbp aanpassen om een beter inzicht in de levensstandaard te verkrijgen.
Toch is het voor mij duidelijk dat we meer middelen moeten inzetten om de fundamentele bbp-cijfers op orde te krijgen.
Zoals Jerven betoogt, hebben de nationale bureaus voor de statistiek in Afrika meer steun nodig, zodat zij tijdiger aan nauwkeuriger data kunnen komen.
De regeringen van donorlanden en internationale organisaties als de Wereldbank moeten meer doen om de Afrikaanse autoriteiten te helpen een duidelijker beeld te geven van hun economieën.
En Afrikaanse beleidsmakers moeten consistenter zijn in het eisen van betere statistieken en het gebruik ervan voor hun besluitvorming.
Ik ben een groot voorstander van het investeren in gezondheidszorg en ontwikkeling over de hele wereld.
Hoe beter onze instrumenten voor het meten van de vooruitgang, des te meer we kunnen verzekeren dat deze investeringen de mensen ook echt bereiken die ze het hardst nodig hebben.

Rusland blijft thuis
MADRID – Slechts drie dagen vóór zijn terugkeer naar het Kremlin, als president van Rusland, had Vladimir Poetin achter de gesloten deuren van zijn residentie in Novo-Ogaryovo, buiten Moskou, een ontmoeting met de Amerikaanse Nationale Veiligheidsadviseur Tom Donilon. Die was daar om te berichten over het hernieuwde voornemen van president Barack Obama om de samenwerking met Rusland te versterken.
Maar Donilon moest met lege handen naar huis terug: Poetin zal de G8-top van 18 en 19 mei in Camp David niet bijwonen, noch de NAVO-top van 20 en 21 mei in Chicago, ondanks de inspanningen van Obama om Rusland tegemoet te komen door de G8-top uit Chicago weg te halen.
Als gevolg hiervan is de eerste ontmoeting tussen Obama en Poetin na de herverkiezing van laatstgenoemde als president van Rusland uitgesteld tot de G20-top in Los Cabos, Mexico, die op het programma staat voor 18 en 19 juni.
Dit uitstel heeft tot veel speculaties geleid.
Sommigen voeren als oorzaak van de afwezigheid van Poetin de recente spanningen tussen Rusland en de Verenigde Staten aan, die voortvloeien uit het steeds hardere optreden van Poetin tegen de protesten van zijn opponenten thuis.
Anderen zinspelen erop dat de afstandelijkheid van Poetin het gevolg is van interne twisten binnen het Kremlin.
Wat er ook achter het gedrag van Poetin schuil mag gaan, de twee topconferenties van deze maand zullen de betrekkingen tussen de twee landen aanzienlijk beïnvloeden, gezien de mondiale veiligheidsvraagstukken die door de G8 zullen worden behandeld ende noodzaak om de deelname van Rusland aan het raketschild van de NAVO te bewerkstelligen.
Naast de krakkemikkige mondiale economie zijn twee zakenvan belang voor de G8-top.
In de eerste plaats staat het kernenergieprogramma van Iran centraal.
Na een impasse van meer dan een jaar zijn de onderhandelingen in april hervat.
Rusland neemt als permanent lid van de Veiligheidsraad van de Verenigde Naties deel aan deze besprekingen, en zijn medewerking is van essentieel belang om een van de lastigste internationale problemen van vandaag de dag te kunnen oplossen.
Hetzelfde kan worden gezegd over de rol van Rusland bij het oplossen van de crisis in Syrië, tegen de achtergrond van de strategische betrekkingen die beide landen sinds de Koude Oorlog onderhouden.
Nu de kans steeds groter wordt dat het vredesplan voor Syrië van de voormalige VN-secretaris-generaal Kofi Annan mislukt, en dat er een burgeroorlog uitbreekt, is Rusland misschien de enige effectieve bemiddelaar die de internationale gemeenschap nog overheeft.
Bovendien is het van essentieel belang dat Rusland en het Westen overeenstemming bereiken over het raketschild dat door de NAVO wordt ontwikkeld en in Chicago zal worden besproken.
Het voornaamste doel van het schild is de bescherming van Europa en de VS tegen mogelijke aanvallen met korte- of middellangeafstandsraketten uit Iran of Noord-Korea.
Maar de Russische leiders zijn sceptisch over de echte doeleinden van het schild. Ze geloven dat dit de veiligheid van Rusland kan ondermijnen door het afschrikwekkende vermogen van zijn kernraketten om terug te slaan te kortwieken.
In 2009 leek de ‘toenadering via fases van aanpassing,’ die door Obama was gelanceerd, de bilaterale spanningen te temperen. Zij maakte de weg vrij voor het nieuwe START-verdrag voor wapenvermindering uit 2010, waarin de Verenigde Staten en Rusland een strategische sprong waagden door het aantal lanceerinrichtingen voor kernraketten te halveren.
Na deze vooruitgang stemden de Russen eind 2010 in met eenonderzoek naar de mogelijkheid om met de NAVO samen te werken op het gebied van de raketverdediging.
Maar de Verenigde Staten konden – naast politieke – geen juridische garanties bieden dat een in Europa gevestigd raketverdedigingssysteem het strategisch potentieel van Rusland niet in de weg zou zitten.
Als gevolg daarvan zijn de Russen nu zó wantrouwend geworden, dat de chef van de Russische militaire staf, generaal Nikolai Makarov, onlangs heeft verklaard dat zijn land geen preventieve aanvallen wilde uitsluiten om delen van het raketverdedigingsschild te vernietigen indien het die als eenbedreiging van zijn veiligheid ervaart.
Eén van de voornaamste argumenten voor deze stellingname was de Russische onzekerheid dat eventuele latere stappen in de ‘toenadering via fases van aanpassing’ risico’s voor zijn strategische langeafstandsraketten zouden kunnen inhouden.
Bovendien verzet Rusland zich tegen de ingebruikneming van militaire faciliteiten in landen – zoals Roemenië – die zich na 1999 bij de NAVO hebben aangesloten, een punt dat de vroegere Amerikaanse ambassadeur in Oekraïne, Steven Pifer, onlangs naar voren bracht.
Met het oog op de ernst van de kwesties die op de tweetopconferenties aan de orde zijn, zou de aanwezigheid van Poetin behulpzaam zijn geweest.
Naast het feit dat het waardevol is de persoonlijke chemie tussen beide leiders te verbeteren, is het terugdringen van de spanningen in de betrekkingen tussen Rusland en het Westen onvermijdelijk geworden. De onderhandelingen over het raketschild, Iran, Syrië en andere kwesties zullen immers lang zijn – ende oplossingen zullen onderling verband houden.
Aanvaardbare oplossingen nú zouden de weg openen voor een ongekend kernwapenverdrag in 2013.
Dit is een zeer belangrijke kwestie, en een goede verstandhouding tussen Rusland en de Verenigde Staten is daarvoor essentieel.
We moeten alles doen wat in ons vermogen ligt om het voorstel van Donilon aan Poetin te doen slagen. Daarbij gaat het in wezen om het ‘resetten van de reset’ en het overbruggen van dekloof tussen beide landen als het gaat om de toekomstige aard van hun kernwapenarsenalen.
Voor Obama zou succes de rechtvaardiging zijn voor de Nobelprijs voor de Vrede, die hij in 2009 kreeg.
We kunnen er zeker van zijn dat Rusland ook zou profiteren.

De vier ‘C’s’ van innovatie
PARIJS – Het wordt inmiddels breed geaccepteerd dat innovatie een voorwaarde is voor duurzame economische groei.
Of de veranderingen nou zeer ontwrichtend zijn, of slechts zorgen voor periodieke verbeteringen van producten, services, of business modellen, de resultaten stimuleren de productiviteit vaneen economie op de lange termijn.
En innovatie is niet alleen nodig voor ontwikkelde economieën, maar ook voor de opkomende markten die verminderdeinkomsten ontvangen door het simpelweg overnemen van de beste toepassingen van de ontwikkelde economieën.
Clayton Christensen van de Harvard Business School heeft drie vormen van innovatie geïdentificeerd die bedrijven (en uiteindelijk economieën) sterker maken. Bedrijven kunnen periodieke veranderingen aan bestaande producten maken en hiermee competitiever worden in een bestaand marktsegment.
Ze kunnen nieuwe producten introduceren zoals Sony’s iconische Walkman of Apple’s iPhone, die nieuwe marktsegmenten creëren. Of ze kunnen een product ontwikkelen, zoals elektriciteit, de auto, of een internet zoekmachine, dat zo ontwrichtend is dat het een gehele sector, of manier van zakendoen, achterhaald maakt.
De uitdaging voor overheden is om manieren te bedenken om bedrijven of individuen aan te moedigen om zich meer met dit soortinnovatie bezig te houden om de economische groei te ondersteunen.
Veel van de research op dit gebied, beïnvloed door het werkvan Micheal Porter van Harvard, wordt gedomineerd door de ‘clusterstudies’ die zich normaal concentreren op het verbeteren van de productiviteit in opkomende economieën en op regio’s binnen ontwikkelde economieën.
Als resultaat hiervan is de focus van beleidsmakers de laatste twee decennia verschoven van het proberen te begrijpen van de z.g. Aziatische Tijgers naar het reproduceren van de succesvolle clusters van Silicon Valley, Bostons Route 128, Taiwans Hsinchu Park, Zuid-Korea’s Daedeok Science Town en Israëls Silicon Wadi.
Zulke clusters echter hebben vaak eigenschappen die elders niet makkelijk gekopieerd kunnen worden.
De verworvenheden van Silicon Valley zijn waarschijnlijk een resultaat van een unieke culturele erfenis eerder dan van overheidsbeleid (ook al heeft de overheid indirect een aantal van de meest succesvolle start-ups gesteund).
Op dezelfde manier is de vroege strategische overheidsinterventie (inclusief planning, subsidies en staatseigendom) die de innovatie geleide groeimodellen in Israël, Zuid-Korea en Taiwan gesteund heeft gewoonweg niet beschikbaar in veel landen.
Gelukkig is er een derde benadering, duidelijk te zien inde talloze innovatieve successen in Europa, Azië, het Midden-Oostenen elders die noch staatssteun hadden noch voortkwamen uit een unieke creatieve zakencultuur.
Kijk bijvoorbeeld naar het op internet gebaseerde telecombedrijf Skype uit Estland, Rovio’s Angry Birds computerspel uit Finland, het TomTom navigatie systeem ontwikkeld in Nederland, Navigon, nog een navigatiesysteem en Soundcloud, een muziekdownload service, beiden uit Duitsland, Maktoob, een Arabische internetprovider en Rubicon een ontluikend educatief animatiebedrijf, beiden opgericht in Jordanië en Infosys en Wipro, twee van de vele succesvolle technologie ondernemingen uit India.
In het bestuderen van deze en andere gevallen heeft het ‘Innovation and Policy Initiative’ van ‘INSEAD’ vier factoren (devier C’s) geïdentificeerd die technologische innovatie en ondernemerschap ondersteunen: Cost, Convenience, Caliber en Creative destruction (kosten, gemak, niveau en creatieve destructierede.).
Het succes ligt in de bekwaamheid van firma’s om deze factoren te combineren ofwel in één land of verspreid over verschillende markten.
Bijvoorbeeld: Niklas Zennström en Janus Friis verlieten respectievelijk hun landen Zweden en Denemarken voor het goedkope en talentvolle Estland om Skype op te richten.
Op deze manier werd het creatief-destructieve denken van de twee Scandinaviërs gecombineerd met het goedkope en ondernemingsvriendelijke milieu van Estland.
De Zweedse oprichters van Soundcloud, Alexander Ljung en Eric Wahlforrs, besloten dat ze beter af waren in het relatief goedkope Berlijn, in het hart van de underground muziek scene van Europa.
Op dezelfde manier waren Samih Toukan en Hussam Khoury die Maktoob bedachten (nu in het bezit van Yahoo) in staat om het betrekkelijke voordeel van Jordaniës creatieve talent en lage kosten te combineren met de kwaliteit en het gemak van de infrastructuur en zakennetwerken in Dubai.
Soms zijn de overweldigende voordelen van een of meerfactoren beslissend.
Het niveau van de Finse infrastructuur, beroepsbevolking en binnenlandse netwerken gaf de doorslag bij de twijfels van de Finse oprichters van Rovio over de hoge kosten in het land en de onhandige locatie, dus ze besloten hun nieuwe bedrijf in hun thuisland op te zetten.
Maar innovatieve start-ups die opereren in een mobiele, geglobaliseerde wereld zullen steeds meer ondervinden dat ze de beperkingen van de ene locatie kunnen omzeilen door het verschuiven van een aantal of alle van hun activa of operaties naar een andere.
De uitdaging voor overheden is om de minder mobiele factoren van innovatie te verbeteren (n.l. Cost, Caliber en Convenience) om kapitaalstromen en de meest creatieve burgers aan te trekken, te behouden een aan te moedigen.

We kunnen leren van Rwanda
GENEVE – Hoe kan het dat Rwanda, een van de armste landenter wereld en nog steeds herstellende van een gruwelijke burgeroorlog, beter in staat is tienermeisjes tegen kanker te beschermen dan de G-8 landen?
Na slechts een jaar rapporteerde Rwanda meer dan 93% van haar adolescente meisjes gevaccineerd te hebben tegen het humaanpapillomavirus (HPV), wat veruit de grootste oorzaak van baarmoederhalskanker is.
De vaccinatiedichtheid in de rijkste landen ter wereld varieert, maar is op sommige plekken minder dan 30%.
In feite zou deze lage dichtheid in ’s werelds rijkstelanden niet als een verrassing moeten komen, vooral als je naar de demografische cijfers van wie er buiten de boot vallen kijkt.
Waar dit beschikbaar is, suggereert het bewijs dat dit vooral meisjes zijn aan de onderkant van het socio-economische spectrum, vaak leden van etnische minderheden zonder ziektekostenverzekering.
Dit houdt in dat degenen die het meeste risico lopen niet beschermd worden.
Het is een bekend verhaal, een verhaal dat in lijn is met het mondiale patroon van deze verschrikkelijke ziekte, die elke twee minuten een leven eist: degenen die het hardste bescherming nodig hebben, hebben er het minste toegang toe.
Van de 275.000 vrouwen en meisjes die elk jaar aan baarmoederhalskanker sterven, wonen er 88% in ontwikkelingslanden, waar het sterftecijfer meer dan twintig maal hoger kan zijn dan in Frankrijk, Italië en de Verenigde Staten.
Dat is niet alleen omdat de vaccins niet makkelijk verkrijgbaar zijn; het is ook omdat vrouwen in deze landen een beperkte toegang tot onderzoek en behandeling hebben.
Zonder bescherming hebben ze geen opties als ze eenmaal ziek worden.
Het is alarmerend dat in sommige van de rijke landen, waar zowel onderzoek als behandeling makkelijk toegankelijk zouden moeten zijn, de vaccinatiedichtheid op het moment naar beneden lijkt te gaan, wat het reële gevaar met zich meebrengt dat socio-economisch achtergestelde meisjes een vergelijkbaar lot ondergaan.
Als blijkt dat de meisjes die het risico lopen niet alledrie de doses van het HPV vaccin te ontvangen dezelfde zijn die een hogere kans lopen om geïnfecteerd te raken en baarmoeder onderzoek te missen als volwassenen, dan zouden ze niet een maar twee keer door de mazen van het net kunnen glippen.
Het is nog steeds niet duidelijk waarom dit gebeurd.
Wat we weten is dat HPV een zeer besmettelijk seksueel overgedragen virus is, dat verantwoordelijk is voor bijna alle vormen van baarmoederhalskanker.
HPV vaccins kunnen 70% van deze gevallen voorkomen door zich te richten op de twee meest voorkomende vormen van het virus, maar alleen als meisjes nog niet zijn blootgesteld aan het virus, wat betekent dat ze gevaccineerd moeten worden voordat ze seksueel actief worden.
Toch zijn inspanningen om dit aan het publiek te communiceren met scepsis ontvangen door sommige criticasters, die beweren dat het vaccin jonge meisjes stilzwijgend toestemming geeft om seksueel actief te zijn, wat uiteindelijk zou leiden tot eenstijging van de promiscuïteit.
Dit is echter, los van het bewijs dat het tegendeel waar is, ook instinctmatig niet logisch.
De suggestie dat het geven van drie injecties over eenperiode van drie maanden aan meisjes van 9 tot 13 jaar oud eenvrijbrief zou zijn om aan seks te doen en ze op een pad van promiscuïteit zou leiden is totale nonsens.
Het is zoiets als zeggen dat mensen gevaarlijker gaan rijden als ze een gordel omhebben; in feite is het tegenovergestelde meestal waar.
Of zulke standpunten en misinformatie verantwoordelijk zijn voor de slechte vaccinatiedichtheid in landen als Frankrijk en de VS is nog steeds niet bekend.
Het zou ook eenvoudigweg kunnen komen doordat sommige ouders of meisjes ten onrechte geloven dat één shot van het HPV-vaccin genoeg is om bescherming te bieden, of dat sommige sociaal achtergestelde meisjes gebrek hebben aan toegang tot vaccinatieprogramma’s op school.
Of misschien zijn de kosten van het vaccin in sommige van deze landen een barrière.
Wat de reden ook moge zijn, als de dichtheid voor alle drie de doses niet groter wordt, zullen de cijfers voorbaarmoederhalskanker en het voorstadium daarvan omhooggaan.
In landen als Rwanda weten mensen dit maar al te goed en dit is waarom ze er daar zo gebrand op zijn geweest om het net rond HPV te sluiten.
Zij hebben de verschrikkingen van baarmoederhalskanker gezien, waarbij vrouwen in de bloei van hun leven met de ziekte ineen laat stadium een langzame en pijnlijke dood sterven.
Zonder veranderingen in de preventie en controle zullen de sterfgevallen aan baarmoederhalskanker wereldwijd in 2030 geschat bijna verdubbeld zijn, naar meer dan 430.000 per jaar.
En nu volgen, met hulp van mijn organisatie, de Gavi Alliance, een publiek/privaat partnerschap om de toegang tot vaccins voor de armste kinderen ter wereld te vergroten, andere landen met lage inkomens het voorbeeld van Rwanda.
Vanaf dit jaar hebben Ghana, Kenia, Laos, Madagaskar, Malawi, Mozambique, Niger, Sierra Leone, Tanzania en Zimbabwe allemaal stappen genomen om HPV vaccins te introduceren en meerlanden worden nog verwacht te volgen.
De gulle bijdrages van G-8 landen aan organisaties als die van mij laten zien dat ze het belang van het vaccineren van kinderen onderkennen.
Maar terwijl de HPV besmettingscijfers misschien omlaaggaan in sommige van deze landen, dalen ze ook snel genoeg?
In de VS bijvoorbeeld, het G-8 land waar we op het moment de meeste data over hebben, zijn de besmettingscijfers gehalveerd in de zes jaar sinds het vaccin voor het eerst werd geïntroduceerd.
Toch betekent het niet halen van een 80% dichtheid dat 50.000 Amerikaanse meisjes die nu in leven zijn baarmoederhalskanker zullen ontwikkelen, net zoals nog eens 4.400 meisjes met elk jaar van uitstel.
Het is dus de moeite waard om er bij stil te staan dat zelfs in rijke landen er een urgente behoefte aan is om de uitdagingen te overkomen in de preventie van de moeilijkst bereikbare meisjes, die vaak een hoog risico op HPV infectie lopen.
Het overkomen van deze uitdagingen is essentieel in het reduceren van de cijfers van baarmoederhals kanker en het voorstadium daarvan in de komende jaren.
Het succes van Rwanda zou de norm moeten zijn, niet de uitzondering

De voorwaarden voor niet-conventionele monetaire beleidsmaatregelen
PARIS – De wijdverbreide introductie van niet-conventionele monetaire beleidsmaatregelen door de grote centrale banken is kenmerkend geweest voor de mondiale financiële crisis.
We hebben onder meer krachtiger kredietsteun gezien, versoepeling van de kredietvoorwaarden, ‘kwantitatie versoepeling’ (het opkopen van staatsobligaties), interventies op de valuta- en effectenmarkten en liquiditeitsinjecties – om maar een paar van de genomen maatregelen te noemen.
Sommigen zien deze maatregelen als de voortzetting van het standaardbeleid met andere middelen.
Als de nominale rente niet verder kan worden verlaagd, nemen de centrale banken hun toevlucht tot andere instrumenten om het monetair beleid vorm te geven.
Ze zijn aan het einde van de weg gekomen en schakelen op hun vierwielaandrijving over: ze breiden hun balansen uit en geven liquiditeitsinjecties om de structuur van rentes en rendementen te beïnvloeden en op die manier de vraag te stimuleren.
Maar als de centrale banken naar de gewone weg terugkeren –dwz: als ze de ongebruikelijke maatregelen loslaten – moeten ze eerst het niet-conventionele beleid ongedaan maken voordat ze de rente weer kunnen laten stijgen.
Ik wil graag een andere visie naar voren brengen.
Stel dat de belangrijkste rentetarieven zijn vastgesteld op niveau’s die toereikend geacht worden om de prijsstabiliteit in stand te houden, op grond van een reguliere, samenhangende inschatting van de economische en monetaire omstandigheden.
Volgens de gangbare praktijk kunnen de rentetarieven dan positief zijn, dichtbij nul staan of zelfs nul procent bedragen.
Maar wat het peil van de nominale rente ook is, het monetair beleid dat op deze manier wordt beoogd, werkt dikwijls opeen armzalige manier door in de economie, vooral in tijden van acute crisis.
Tijdens de financiële crisis functioneerden de markten slecht, en soms heel slecht.
Niet-conventionele beleidsmaatregelen kunnen er dan toebijdragen dat standaardmaatregelen effect sorteren.
Op grond van deze logica kunnen niet-conventionele maatregelen steun bieden als de doorwerking van standaardmaatregelen in aanzienlijke mate wordt belemmerd.
Beide soorten maatregelen kunnen grotendeels los van elkaar bestaan.
Beleidsmakers zijn niet verplicht eerst de niet-conventionele maatregelen af te bouwen voordat ze kunnen overwegen de rente te laten stijgen, en hoeven ook niet eerst de rente op nul te brengen voordat ze niet-conventionele maatregelen kunnen gaan overwegen.
Standaardmaatregelen zijn afhankelijk van de vooruitzichten op de middellange en lange termijn voor de prijsstabiliteit, terwijl niet-conventionele maatregelen afhangen van de mate waarin de doorwerking van het monetair beleid niet goed functioneert.
Deze tweede visie heeft de aanpak van het monetair beleid door de Europese Centrale Bank gekenmerkt sinds het begin van de financiële crisis.
De eerste niet-conventionele maatregel van de ECB – de onbeperkte liquiditeitsverstrekking tegen een vaste rente en met voldoende onderpand als dekking – werd geïntroduceerd in augustus 2007, toen de minimale rente van haar voornaamste herfinancieringsoperatie 4,25% bedroeg, en geen nul procent of daaromtrent.
Deze niet-conventionele maatregel was nodig om ervoor te zorgen dat het monetair beleid effectiever zou doorwerken in de bredere economie, ondanks de ontwrichtingen die op sommige financiële markten zichtbaar waren.
Het is duidelijk dat niet-conventionele maatregelen, als ze niet zorgvuldig worden gemonitord, als onbedoeld resultaat kunnen hebben dat ze abnormaal gunstige financiële omstandigheden creëren voor markten, banken en staten.
Dit kan op zijn beurt leiden tot vertraging van de noodzakelijke verbeteringen van het financieel toezicht, van het repareren van bankbalansen, van structurele economische hervormingen en van aanpassingen van het begrotingsbeleid.
Als gevolg daarvan moeten niet-conventionele maatregelen voldoen aan vijf voorwaarden.
In de eerste plaats moeten ze zo goed mogelijk worden afgestemd op de mate van ontwrichting die ze beogen tegen te gaan;dit is en blijft een beoordelingskwestie.
In de meeste gevallen moeten de maatregelen op maat worden gemaakt om de totale ontwrichting van de markten te voorkomen.
De ECB heeft nooit geaarzeld om de reikwijdte van haar niet-conventionele instrumenten te vergroten of te verkleinen, in het bijzonder de duur van de niet-conventionele liquiditeitsverstrekking, afhankelijk van de abnormaliteit van het functioneren van het financiële systeem.
In de tweede plaats moeten de maatregelen vergezeld gaan van krachtige boodschappen aan de banken om hun herkapitalisering op de middellange termijn ter hand te nemen en hun balansen te repareren.
Omdat de banken veruit het belangrijkste instrument zijn dat de ECB ter beschikking staat voor ‘niet-conventionele’ herfinanciering, is deze boodschap in Europa bijzonder belangrijk.
In de derde plaats moeten de maatregelen, indien nodig, vergezeld gaan van even krachtige boodschappen aan de betrokken regeringen.
Als niet-conventionele maatregelen vereist zijn omdat beleggers geen vertrouwen meer hebben in het vermogen van staten om hun schulden af te lossen, moeten zulke boodschappen proberen te voorkomen dat de maatregelen mislukken doordat risico wordt benadrukt dat zich in de toekomst extra problemen kunnen voordoen.
In de vierde plaats moeten in het geval van Europa de instellingen van de Europese Unie en de lidstaten ertoe worden aangezet hun economisch beleid te versterken, onder meer door nauwlettender toe te zien op het economisch en budgettair beleid van individuele landen.
De bestuursraad van de ECB heeft zich sinds het begin van de crisis op dit punt stevig geroerd.
Tenslotte lijkt het, voorzover de gezamenlijke niet-conventionele maatregelen van de centrale banken van de geavanceerde economieën een substantiële structurele verandering teweegbrengen in de monetaire en financiële omstandigheden van de wereldeconomie, zinvol om op te roepen tot een toereikende versterking van het mondiaal bestuur.
Zolang deze centrale banken niet-conventionele maatregelen noodzakelijk achten, mogen zij zich manifesteren als pleitbezorgers van de noodzakelijke hervormingen van de mondiale financiële wereld; van de noodzakelijke aanpassing van mondiale onevenwichtigheden binnen het kader van de G-20; en van het leveren van een beslissende bijdrage door multilaterale kredietverstrekkers.
Het besluit van de ECB in december 2011 om een langetermijnfinancieringsoperatie (LTRO) te lanceren, waarbij banken drie jaar lang tegen lage kosten geld kunnen lenen, voldoet aan deze vijf voorwaarden.
Vooral de duur van deze LTRO is goed gekozen, gezien de toenemende dreiging van een grote crisis in de Europese bankensector in oktober, november en begin december vorig jaar.
Bovendien heeft ECB-president Mario Draghi, mijn opvolger, het belang benadrukt van het versterken van de bankbalansen, het aanpassen van de strategieën van individuele landen, en het verbeteren van het bestuur in de eurozone en de Europese Unie als geheel.
Op al deze terreinen, en op mondiaal niveau, waarhervormingen net zo urgent zijn, is niet langer ruimte voorzelfgenoegzaamheid.

De vrede-voorspoed cyclus
NEW YORK – Op de 68e bijeenkomst van de Algemene Vergadering van de Verenigde Naties, die begon op 17 september, leggen wereldleiders de basis voor een ontwikkelingsagenda om te voldoen aan de ‘Millennium Development Goals’ (MDG’s) die verlopen in 2015.
De hier op volgende ‘Sustainable Development Goals’ zullen gebaseerd worden op het begrip dat economische ontwikkeling de sleutel is tot het verbeteren van het menselijk welzijn en het veiligstellen van de rechten van de meest kwetsbare mensen.
Maar om echte vooruitgang te boeken moeten beleidsmakers de factoren die ontwikkeling tegenhouden aanpakken, vooral geweld en strijd.
Volgens de Global Peace Index kost het indammen van geweld (inclusief interne en externe strijd, zowel als gewelddadige misdaad en moord) de wereld bijna 9,5 biljoen dollar, ofwel 11% van het mondiale bbp afgelopen jaar.
Dat is 75 maal de hoeveelheid officiële ontwikkelingshulp in 2012, die 125,6 miljard dollar bedroeg, en bijna dubbel de waarde van ’s werelds jaarlijkse landbouwopbrengst (voor nog meerperspectief: de financiële crisis van 2008 zorgde er voor dat het jaarlijkse mondiale bbp met 0,6% daalde).
Dit betekent dat als de wereld haar geweld gerelateerde uitgaven zou terugbrengen met zo’n 50%, ze de schuld van de derde wereld (4,1 biljoen dollar) zou kunnen afbetalen, in genoeg geld zou kunnen voorzien voor het Europees Stabiliteitsmechanisme (900 miljard dollar) en het bedrag kunnen aanvullen dat er nog nodig is om de MDG’s te volbrengen (60 miljard dollar)
Zelfs als de geweld gerelateerde uitgaven met maar 10% zouden dalen zou dat 473 miljard dollar opleveren, terwijl het nog eens 473 miljard aan de groei van de productie zou bijdragen; geld dat naar infrastructuur, gezondheidszorg of onderwijs zou kunnen gaan.
En dit zijn nog conservatieve schattingen; ze reflecteren niet de kosten die gemaakt worden door vermogensdelicten, inbraak, autodiefstal, huiselijk geweld, surveillance apparatuur, verloren loon en lagere productiviteit. Dit omdat er geen accurate statistieken over beschikbaar zijn.
Net zoals economische ontwikkeling op de lange termijnpolitieke stabiliteit vereist, kan vrede alleen bereikt worden ineen omgeving van economische vooruitgang en voorspoed.
Externe impulsen zoals voedselprijsschommelingen, kunnen spanningen veroorzaken binnen gemeenschappen (vooral diegene diegeen afdoende sociaal vangnet hebben) en zelfs tot strijd leiden.
Dit gebeurde in jaren negentig in Colombia, toen een onverwachte daling in de koffieprijzen zorgde voor lagere lonen en verhevigde strijd in de regio’s die van koffie afhankelijk zijn.
Op dezelfde wijze ondermijnt voortdurende of stijgende werkloosheid de vrede door het bevorderen van de verspreiding van criminele netwerken, bendes en rebellengroepen.
Het World Development Report van de Wereldbank uit 2011 vermeldt inderdaad dat jonge mensen in door strijd getroffen landenwerkloosheid en stilstand noemen als de meest overtuigende redenen om zich bij dit soort organisaties aan te sluiten.
Met dit gegeven in het achterhoofd moeten regeringen hun inspanningen intensiveren om het creëren van banen mogelijk te maken en de kansen op werk te vergroten (inclusief het vinden van manieren om relevant beleid en programma’s te financieren).
Ze zouden kunnen beginnen met het verhogen van de efficiency van de geweld gerelateerde uitgaven.
Onderzoekers van het ‘Institute for Economics and Peace’ vonden bijvoorbeeld dat in de Verenigde Staten meer dan één van elke zeven uitgegeven dollars (wat een totaal van bijna 2,2 biljoen dollar was in 2010 en een verbluffende 37% van het federale budgetvan dat jaar) besteed wordt aan het voorkomen van geweld en het omgaan met de gevolgen van geweld.
Met andere woorden: de aan geweld gerelateerde uitgaven inde VS zijn bijna gelijk aan de output van de gehele Britse economie, bij benadering 2,4 biljoen dollar.
Net nu het voortgaande debat over de gezondheidszorg zich concentreert op het verminderen van uitgaven terwijl de uitkomsten verbeteren, zou er een publiek debat over de kosten en effectiviteit van geweldspreventie en herstelprogramma’s gestart moeten worden.
Met grondige analyses zouden regeringen overtollige fondsen kunnen identificeren die naar punten van ontwikkeling gestuurd zouden kunnen worden om daarmee de productiviteit op te krikken, het menselijk welzijn te vergroten en om de fundering te leggen voor een vreedzame maatschappij.
Zo zou bijvoorbeeld een schamele jaarlijkse reductie van 5% in de federale uitgaven voor het indammen van geweld in de VS de komende drie jaar voor geld kunnen zorgen om de gehele infrastructuur van alle scholen van het land te vernieuwen.
De heilzame cyclus waarin voorspoed vrede voortbrengt, die op haar beurt weer grotere voorspoed voortbrengt, is ook duidelijk te zien in investeringen in onderwijs.
Onderwijs verbetert de vaardigheden van arbeiders, hun kennis en gedrag, wat weer voor een hogere productiviteit zorgt.
Dit werkt stabiliteit en sociale cohesie in de hand, terwijl het gemeenschappen veerkrachtiger maakt in geval van economische, geopolitieke of natuurlijke rampen.
Vredige en voorspoedige Scandinavische landen, waar veelmensen hoog opgeleid zijn, zijn hier een voorbeeld van.
Maar de cyclus werkt ook andersom.
In Griekenland bijvoorbeeld heeft de recente economische crisis, versterkt door strenge soberheidsmaatregelen, voor gewelddadige demonstraties gezorgd.
En de lange strijd in Irak heeft een verwoestend effect op haar economie gehad.
Nadat Irak dertig jaar geleden de vijandelijkheden met Iran begon is het bbp per hoofd van de bevolking in elkaar gezakt; van 5,374 dollar in 1980 tot 1,253 dollar in 1991.
Het is makkelijk om de vicieuze cirkel tussen economische tegenspoed en strijd voort te zetten. Zo’n uitkomst vraagt niets anders van beleidsmakers dan niets te doen.
Het omdraaien van deze cyclus echter is een heel andere onderneming; een die voorzichtig in elkaar gezet beleid, effectieve programma’s en substantiële investeringen vereist.
Bij het formuleren van de agenda voor na 2015 moeten wereldleiders de enorme stimulans die een minder gewelddadige, meer harmonieuze maatschappij zou betekenen voor de economische ontwikkeling herkennen.
Door het stimuleren van een heilzame cyclus van vrede en voorspoed kunnen beleidsmakers bijdragen aan het welzijn van mensen wereldwijd.
Dat klinkt als een doel om na te streven.

De Afrikaanse subprime-debiteuren
NEW YORK – De afgelopen jaren heeft een groeiend aantal Afrikaanse staten Eurobonds uitgegeven, een alternatief voor traditionele financieringsbronnen als ‘zachte’ leningen en directe buitenlandse investeringen.
Ghana, dat in oktober 2007 de leiding nam met een Eurobond-lening van 750 miljoen dollar, met een couponrente van 8,5%, is het eerste Afrikaanse land ten zuiden van de Sahara – op Zuid-Afrika na – dat in dertig jaar obligaties heeft uitgegeven.
Deze eerste aanbieding uit deze contreien, waarvoor zich vier maal zo veel beleggers inschreven als mogelijk was, heeft tot een golf van obligatie-uitgiftes in de regio geleid.
Negen andere landen – Gabon, de Democratische Republiek Congo, Ivoorkust, Senegal, Angola, Nigeria, Namibië, Zambia en Tanzania – hebben het voorbeeld gevolgd.
In februari 2013 hadden deze tien Afrikaanse economieën gezamenlijk $8,1 mrd binnengehaald via de uitgifte van staatsobligaties, met een gemiddelde looptijd van 11,2 jaar en eengemiddelde couponrente van 6,2%.
De bestaande buitenlandse leningen van deze landen kenden daarentegen een gemiddelde rente van 1,6%, bij een gemiddeldelooptijd van 28,7 jaar.
Het is geen geheim dat er aan staatsobligaties hogere rentekosten zijn verbonden dan aan ‘zachte’ leningen.
Waarom nemen steeds meer ontwikkelingslanden dan toch hun toevlucht tot de uitgifte van deze obligaties?
En waarom zijn crediteuren deze landen opeens aantrekkelijk gaan vinden?
Nu de kwantitatieve versoepeling (de aankoop van eigen staatsobligaties door de centrale banken van de rijke landen) de rente naar een diepterecord heeft gedreven, is één verklaring dat dit gewoon weer een nieuwe, nog obscuurdere manifestatie is van het streven van beleggers naar méér rendement.
Daarnaast is uit recente analyses, uitgevoerd in samen hangmet de oprichting van de nieuwe BRICS-bank, gebleken hoe betreurenswaardig inadequaat officiële ontwikkelingshulp en’ zachte’ leningen zijn ter leniging van de infrastructuurbehoeften van Afrika, laat staan voor het bereiken van de duurzame groei die nodig is om de armoede aanzienlijk terug te dringen.
Bovendien maken de voorwaardelijkheid en het nauwe toezicht die doorgaans worden geassocieerd met multilaterale instellingen ze tot minder aantrekkelijke financieringsbronnen.
Welke politicus zou niet de voorkeur geven aan geld dat hem meer vrijheid geeft om te doen wat hij wil?
Het zal jaren duren voordat eventuele problemen zich manifesteren – en dan zal een of andere toekomstige politicus ze moeten oplossen.
Voorzover deze nieuwe leningen zijn gebaseerd op de sterkere economische positie van Afrika, is de recente golf aan staatsobligatie-uitgiftes een welkom signaal.
Maar op dit punt moet je – net als elders – de kredietbeoordelingen van de particuliere sector met een korreltje zout nemen.
Zijn de kortzichtige financiële markten, in eendrachtige samenwerking met kortzichtige regeringen, dus de fundamenten aan het leggen voor de volgende mondiale schuldencrisis?
De risico’s zullen ongetwijfeld toenemen als sub-nationale autoriteiten en particuliere ondernemingen eveneens toegang verkrijgen tot de internationale kapitaalmarkten, wat kan leiden tot buitensporige leningen.
Nigeriaanse banken hebben al internationale obligaties uitgegeven; in Zambia zijn het elektriciteitsbedrijf, de spoorwegenen de wegenbouwer van plan voor een bedrag aan $4,5 mrd aan internationale obligaties in de markt te zetten.
De aanwijzingen voor irrationele overdrijving of de verwachting van de markt dat er een reddingsoperatie op til is, nemen nu al toe.
Hoe kun je anders verklaren dat Zambia in staat was eenrente uit het vuur te slepen die lager was dan de rente op een Spaanse obligatie-uitgifte, ook al is de Spaanse kredietstatus viermaal zo hoog?
Behalve Namibië hebben al deze landen uit het ten zuiden van de Sahara gelegen deel van Afrika een “speculatieve”kredietstatus, wat inhoudt dat hun obligaties in de categorie van de “junk bonds” thuishoren en een aanzienlijk faillissementsrisico vertegenwoordigen.
De tekenen die op dit laatste wijzen dienen zich al aan.
In maart 2009 – minder dan twee jaar na de uitgifte –werden Congolese staatsobligaties verhandeld voor 20 cent per dollar, waardoor de rente naar recordhoogte steeg.
In januari 2011 werd Ivoorkust het eerste land sinds Jamaica in januari 2010 dat zijn betalingsverplichtingen niet meer kon nakomen.
In juni 2012 schortte Gabon de betaling van de coupon rente op zijn obligatielening van $1 mrd op, in afwachting van de uitkomst van een juridisch geschil, zodat een staatsbankroet in de lucht hing.
Als de olie- en koperprijzen zouden instorten, kunnen Angola, Gabon, Congo en Zambia aanlopen tegen problemen bij het aflossen van hun staatsobligaties.
Om ervoor te zorgen dat hun staatsobligaties niet tot een financiële ramp leiden, moeten deze landen een gezonde, vooruitziende en samenhangende schuldsaneringsstructuuropzetten.
Zij moeten niet alleen de opbrengsten in de juiste soortenprojecten met een hoog rendement investeren, maar er ook voorzorgen dat ze niet verder hoeven te lenen om hun schulden af te kunnen betalen.
Deze landen kunnen misschien leren van de bittere ervaringen van Detroit, dat in 2005 voor een bedrag van $1,4 mrd aan gemeentelijke obligaties uitgaf om een dreigende financiële crisis af te wenden.
Sindsdien is de stad blijven lenen, grotendeels om de uitstaande leningen te kunnen aflossen.
Al doende hebben vier banken van Wall Street, die Detroit in staat hebben gesteld sinds 2005 voor een totaal van $3,7 mrd aan obligaties uit te geven, $474 mln aan garantievergoedingen, verzekeringspremies en swaps in de wacht gesleept.
Als ze de risico’s begrijpen van buitensporige leningen van de particuliere sector, de ontoereikendheid van de kredietwaardigheidsbeoordelingen door particuliere crediteuren, ende belangenconflicten die endemisch zijn bij banken, moeten de ten zuiden van de Sahara gelegen landen van Afrika beperkingen opleggen aan dergelijke leningen, vooral als er sprake is van aanzienlijke fluctuaties van wisselkoersen en looptijden.
Landen die overwegen staatsobligaties uit te geven, doen er goed aan de lessen van de schuldencrises van de afgelopen dertigjaar te internaliseren.
De situatie zou in de toekomst wel eens nóg slechter kunnen worden, omdat zogenoemde ‘vulture funds’ hebben geleerd hoe ze kunnen profiteren van landen die in de problemen raken.
Recente gerechtelijke uitspraken in de VS waren gunstig voor de ‘vultures’ en kunnen schuldsaneringen nog lastiger maken, terwijl het enthousiasme voor reddingsoperaties duidelijk afneemt.
De internationale gemeenschap zou wel eens terecht kunnen oordelen dat zowel debiteuren als crediteuren gewaarschuwd waren.
Er zijn geen makkelijke, risicoloze routes naar ontwikkeling en voorspoed.
Maar het lenen van geld van de internationale kapitaalmarkten is een strategie die enorme risico’s met zich meebrengt, en slechts beperkte kansen biedt – behalve voor de banken, die hun vergoedingen van te voren uitgekeerd krijgen.
We moeten hopen dat de economieën van het ten zuiden van de Sahara gelegen deel van Afrika zich de kostbare lessen die andere ontwikkelingslanden de afgelopen dertig jaar hebben geleerd ter harte zullen nemen.

Innovatiecrisis of financiële crisis?
CAMBRIDGE – Terwijl het ene jaar van kwakkelende groei op het andere volgt, richt het debat zich in toenemende mate op de verwachtingen voor de komende decennia.
Vormde de wereldwijde financiële crisis een kortstondige grimmige periode waarin het groeitempo terugviel naar dat van de ontwikkelde wereld, of bracht de crisis een diepere, langdurige malaise aan het licht?
Een vrij radicale opvatting op dit gebied heeft de laatste tijd bijval gekregen van internetondernemer Peter Thiel en politiek activist en voormalig wereldkampioen schaken Garry Kasparov.
Binnenkort brengen zij een boek uit waarin zij aanvoeren dat het inzakken van de groei in de ontwikkelde landen niet alleen aan de financiële crisis te wijten is: de terugval vindt volgens hen zijn oorsprong in een trendmatige stagnatie in technologische ontwikkeling en innovatie.
Zonder dat er ingrijpende wijzigingen in het innovatiebeleid plaatsvinden, zien zij dan ook geen bestendig herstel van de productiviteitsgroei.
De econoom Robert Gordon gaat zelfs nog verder.
Hij betoogt dat de periode van snelle technologische vooruitgang die op de industriële revolutie volgde mogelijk een uitzonderlijke periode van 250 jaar vormt tijdens de toestand van stagnatie die de menselijke geschiedenis kenmerkt.
Vergeleken met eerdere technologische innovaties - zoals elektriciteit, stromend water, de verbrandingsmotor en andere doorbraken die inmiddels al meer dan een eeuw oud zijn - verbleekt volgens hem het belang van de hedendaagse innovaties.
Onlangs voerde ik over deze vermeende technologische stagnatie een debat op de universiteit van Oxford samen met Thiel, Kasparov en encryptiepionier Mark Shuttle worth.
Kasparov vroeg zich tijdens dit debat terecht af wat producten zoals de iPhone 5 nu echt aan onze mogelijkheden hebben toegevoegd en hij wees erop dat de meeste wetenschappelijke kennis achter de moderne computertechnologie al in de jaren zeventig bestond.
Thiel stelde dat de inspanningen om de recessie met ruim monetair beleid en zeer agressieve stimulerende begrotingsmaatregelen te lijf te gaan op de verkeerde kwaal gericht zijn en mogelijk veel schade kunnen aanrichten.
Alhoewel deze ideeën zeer interessant zijn, lijkt er nog steeds overtuigend bewijs te zijn dat de wereldwijde economie vooral door de naweeën van een diepe systemische financiële crisis en niet door een langdurige innovatiecrisis geremd wordt.
Er zijn ongetwijfeld wetenschappers die geloven dat de wetenschappelijke bronnen opdrogen en dat de jongste gadgets en ideeën die de stuwende kracht achter de wereldhandel vormen goedbeschouwd in wezen afgeleide innovaties zijn.
Op de topuniversiteiten proef ik echter enorm veelopwinding onder de overgrote meerderheid van mijn wetenschappelijke collega’s over hun projecten in nanotechnologie, neurowetenschappen en energie, om maar wat baanbrekende gebieden te noemen.
Zij denken dat zij de wereld in een niet eerder vertoond tempo aan het veranderen zijn.
Als ik als econoom aan stagnerende innovatie denk, dan maak ik me eerlijk gezegd eerder zorgen over hoe die aanmatigende monopolies ideeën smoren, vooral nu de looptijd van patenten door recente wijzigingen verlengd is.
Nee, ik ben er zeker van dat de recente recessie vooral het gevolg is van een wereldwijde krediethausse en de rampspoed die daarop volgde.
De huidige malaise vertoont zeer sterke gelijkenissen met eerdere periodes na diepe systemische financiële crises in de wereld, en niet alleen in kwalitatief opzicht.
De crisis laat in tal van indicatoren haar sporen na: de werkloosheid, de huizenprijzen en de opeenhoping van schulden.
Het is geen toeval dat het huidige tijdperk zoveel op de periodes na talloze diepe financiële crises in het verleden lijkt.
Wel geef ik toe dat de krediethausse zélf mogelijk haaroorsprong vindt in het excessieve optimisme over het vermeende economische groeipotentieel dat zou worden aangewakkerd door de globalisering en door nieuwe technologieën.
Tijdens dergelijke vlagen van optimisme gaat de kredietkraan vaak verder open, zoals Carmen Reinhart en ik in ons boek This Time is Different belichten. En het is zeker niet voor het eerst dat globalisering en technologische innovatie daarbij eencentrale rol spelen.
Ik mag dan wel de schuld van de aanhoudende groeivertraging bij de financiële crisis leggen, maar het bestaan van trendmatige invloeden op de lange termijn wordt daarmee geenszins ontkend:sommige daarvan vinden hun oorsprong namelijk in de crisis zelf.
Steeds wanneer de kredietkraan wordt dichtgedraaid, worden kleine bedrijven en start-ups daardoor het hardst geraakt.
Aangezien de beste ideeën en innovaties veelal niet van de grote gevestigde firma’s maar van kleine bedrijven komen, heeft de aanhoudende kredietkrimp op lange termijn onvermijdelijk gevolgen voor de groei.
Tegelijkertijd kunnen geheel of gedeeltelijk werklozen hun vaardigheden niet op peil houden.
Ook veel zojuist afgestudeerden krijgen de rekening gepresenteerd: de banen waarmee zij zich het beste kunnen bekwamen en hun productiviteit en winstgevendheid op lange termijn kunnen opvoeren, zijn moeilijker te vinden.
Ondertussen zitten overheden krap bij kas en stellen zij infrastructurele projecten uit terwijl die juist dringend nodig zijn. Ook die ontwikkeling heeft op middellange termijn eenweerslag op de groei.
De groeivooruitzichten gaan voorts, ongeacht de technologische trends, ook nog gebukt onder andere trendmatige ontwikkelingen, zoals de vergrijzing van de bevolking in de meeste ontwikkelde landen.
Zelfs als er geen crisis zou zijn, zouden die landenpolitiek pijnlijke aanpassingen in de pensioen- en gezondheidszorgvoorzieningen moeten doorvoeren.
Al die factoren tezamen nemend, is een 1%-punt lagere trendmatige bbp-groei gedurende het komende decennium of misschien zelfs wel langer gemakkelijk voorstelbaar.
Mochten de aannames van Kasparov, Thiel en Gordon juist zijn, dan zijn de vooruitzichten zelfs nog grimmiger en is de noodzaak tot hervorming nog urgenter.
De meeste plannen om weer uit de financiële crisis te raken, gaan er immers van uit dat technologische vooruitgang een stevige basis vormt voor productiviteitsgroei en uiteindelijk ook voor een bestendig herstel.
De keuzes zijn echter veel pijnlijker als de koek niet meer zo snel groeit.
Waardoor wordt de recente groeivertraging dus vooral veroorzaakt: door een innovatiecrisis of door een financiële crisis?
Wellicht zijn beide crises deels als schuldige aan te wijzen. In de allereerste plaats is het economische trauma van de afgelopen jaren echter het gevolg van een financiële crisis, ook al moeten we op de weg die voor ons ligt ondertussen ook nog andere hindernissen voor de langetermijngroei uit de weg ruimen.

Vrees voor technologische verandering nog immer ongegrond
CAMBRIDGE – Al sinds het begin van het industriële tijdperk zien we steeds maar weer de vrees opduiken dat technologische verandering tot massawerkloosheid gaat leiden.
De neoklassieke economen voorspelden echter dat dat niet het geval zou zijn: mensen zouden andere banen vinden, zij het mogelijk pas na een lange periode van pijnlijke aanpassingen.
Die voorspelling is over het algemeen ook uitgekomen.
Wat heeft tweehonderd jaar van adembenemende innovaties sinds het begin van het industriële tijdperk namelijk opgeleverd?In een groot deel van de wereld is de levensstandaard voor gewone mensen gestegen, terwijl de werkloosheid niet sterk is opgelopen.
Zeker, dat is allemaal niet zonder slag of stoot gegaan: er waren ook periodes met onthutsende ongelijkheid en steeds weerzinwekkender oorlogen.
Voor het grootste deel van de wereld geldt echter al met al dat de mensen langer en over het algemeen gezonder leven, terwijl zij korter werken.
Er kan echter niet ontkend worden dat technologische verandering vandaag de dag versneld plaatsvindt, wat tot diepere en ernstigere ontwrichtingen kan leiden.
De grote econoom Wassily Leontief maakte in 1983 in eenveel geciteerd artikel al zijn zorgen kenbaar: de moderne technologische verandering zou in zo’n snel tempo verlopen dat veelwerknemers zich niet kunnen aanpassen en eenvoudigweg overbodig worden, net als het paarden verging na de opkomst van de auto.
Worden miljoenen werknemers afgedankt, zoals paarden vroeger naar de lijmfabriek gestuurd werden? 
Nu de lonen in Azië stijgen, zijn veel fabrieksmanagers al op zoek naar mogelijkheden om arbeid door robots te vervangen, zelfs in China!
En nu de opkomst van goedkope smartphones het internet grootschalig toegankelijk maakt, gaan online aankopen veelwinkelbanen overbodig maken.
Op basis van wat snelle berekeningen zou technologische verandering op wereldwijde schaal gemakkelijk tot een verlies van 5-10 miljoen banen per jaar kunnen leiden.
Gelukkig hebben de markteconomieën tot dusverre laten zien dat zij dergelijke veranderingen verbluffend flexibel kunnen opvangen.
Aan de wereld van de professionele schakers kan een eigenaardig, maar wellicht instructief voorbeeld ontleend worden.
In de jaren zeventig en tachtig vreesden veel schaakspelers dat zij overbodig zouden worden zodra computers beter konden schaken dan mensen.
Uiteindelijk slaagde IBM-computer Deep Blue er in 1997 in om wereldkampioen schaken Gary Kasparov in een korte match te verslaan.
Al snel daarna begonnen schaaksponsors tegen te stribbelen:waarom zouden zij nog langer miljoenen dollars betalen om kampioenswedstrijden tussen mensen te houden?
De computer was toch immers wereldkampioen?
Vandaag de dag verdienen die paar topspelers nog steeds heel goed met schaken, maar wel minder dan in de hoogtijdagen.
Wel verdienen de subtoppers in reële (inflatie gecorrigeerde) termen veel minder aan toernooien en demonstratiewedstrijden dan in de jaren zeventig.
Wat echter curieus is, is dat veel meer mensen dan ooit tevoren vandaag de dag als schaakprofessional hun boterham verdienen.
Deels dankzij de beschikbaarheid van computerprogramma’s en onlinewedstrijden heeft de belangstelling voor schaken onder jonge mensen in veel landen een hoge vlucht genomen.
Veel ouders zien schaken als een aantrekkelijk alternatief voor al die gedachteloze videospelletjes. In enkele landen zoals Armenië en Moldavië zijn schaaklessen op school zelfs bij wet geregeld.
Hierdoor kunnen duizenden spelers vandaag de dag met schaaklessen aan kinderen een verbazingwekkend goed inkomen verdienen. Voordat Deep Blue zegevierde, konden daarentegen slechts een paar honderd spelers met schaken in hun levensonderhoud voorzien.
Zo verdienen goede schaakleraren in veel Amerikaanse steden meer dan USD 100-150 per uur.
Vandaag de dag kan de werkloze schaakfanaat van weleer -als hij of zij maar genoeg wil werken - een zes cijferig inkomen binnenharken.
Dit is slechts één voorbeeld van hoe technologie inkomensnivellerend kan werken. Schaaksubtoppers die goede lerarenzijn, verdienen veelal evenveel als de beste toernooispelers - en soms zelfs meer.
Natuurlijk is het zo dat de markt voor schaakinkomsten doorallerlei complexe factoren bepaald wordt.
Ik heb deze situatie geweldig overgesimplificeerd.
Het essentiële punt is echter dat de markt op onvoorspelbare wijze manieren vindt om banen te veranderen en kansen te scheppen.
Technologische verandering kent zeker niet alleen maar pluspunten. De overgangsfases kunnen pijnlijk zijn.
Een werkloze autoarbeider uit Detroit kan dan wellicht goed tot ziekenhuistechnicus omgeschoold worden, maar staat mogelijk helemaal niet te trappelen om die overstap te maken nadat hij jarenlang trots zijn werk heeft gedaan.
Ik ken een schaakgrootmeester die er 20 jaar geleden zeertrots op was dat hij met het winnen van toernooien geld verdiende.
Hij zwoer destijds dat hij nooit zou eindigen als “zo’n schaakleraar die kinderen de paardensprong bijbracht”.
Dat is echter precies wat hij vandaag de dag doet en hij verdient daarmee meer dan hij ooit als wedstrijdspeler bij elkaar won.
Alsof dat uiteindelijk niet beter is dan als oud paard afgedankt te worden!
Technologische verandering zou ditmaal natuurlijk anders kunnen uitwerken. We moeten zeker voorzichtig zijn om de ervaringen van de afgelopen twee eeuwen zomaar naar de komende twee door te trekken.
De mensheid wordt, om maar iets te noemen, met steeds complexere en morele vragen geconfronteerd terwijl de technologie zich versneld ontwikkelt.
Zelfs onder die omstandigheden wijst echter niets op eengrote toename van de werkloosheid in de komende decennia.
Enige toename van de werkloosheid als gevolg van snellere technologische veranderingen kan natuurlijk wel verwacht worden, vooral in gebieden als Europa. Daar maken talloze starheden een soepele aanpassing onmogelijk.
Vooralsnog dient de hoge werkloosheid van de afgelopen jaren echter vooral aan de financiële crisis toegeschreven te worden; naar verwachting zal de werkloosheid uiteindelijk weer naar historische trendniveaus terugvallen.
Mensen maken wel gekke sprongen, maar zijn nu eenmaal geen paarden.

Heeft het kapitalisme gefaald?
NEW YORK – Tot zes dagen vóór de val van Lehman Brothers vijf jaar geleden hield kredietbeoordelaar Standard &amp; Poor’s vast aan de allerhoogste kredietstatus voor de firma.
Moody’s wachtte zelfs nog langer en heeft Lehman pas éénwerkdag voor het faillissement afgewaardeerd.
Hoe konden goed aangeschreven kredietbeoordelaars –en zakenbanken – de zaken zó slecht inschatten?
Een groot deel van de blaam voor de crisis komt toezichthouders, bankiers en kredietbeoordelaars toe.
Maar de bijna-meltdown was niet zozeer te wijten aan eentekortkoming van het kapitalisme als wel het gevolg van het tekortschieten van het inzicht dat contemporaine economische modellen bieden in de rol en het functioneren van financiële markten– en, in bredere zin, van instabiliteit – in kapitalistische economieën.
Deze modellen hebben de vermeend wetenschappelijke fundamenten gelegd voor beleidsbeslissingen en financiële innovaties die de ergste crisis sinds de Grote Depressie veel waarschijnlijker gemaakt, zo niet onvermijdelijk.
Na de val van Lehman heeft de vroegere voorzitter van de Federal Reserve (de Fed, het federale stelsel van Amerikaanse centrale banken) Alan Greenspan voor het Amerikaanse Congres getuigd dat hij “een zwakke plek had gevonden” in de ideologie dat eigenbelang de maatschappij zou beschermen tegen de excessen van het financiële stelsel.
Maar de schade was toen al aangericht.
Dat geloof kan worden herleid naar de heersende economische theorie over de oorzaken van de instabiliteit van aandelenkoersen en huizenprijzen – een theorie die de schommelingen van deze koersen en prijzen, en de daarmee samenhangende risico’s, behandelt alsof de toekomst automatisch zou voortvloeien uit het verleden.
De mechanische modellen van de hedendaagse economie impliceren dat marktdeelnemers meteen welbegrepen eigenbelang de huizenprijzen en aandelenkoersen in de aanloop naar de crisis niet naar duidelijk veel te hoge niveaus zouden opdrijven.
Als gevolg daarvan werden zulke buitensporige schommelingen beschouwd als een symptoom van de irrationaliteit van de marktdeelnemers.
Deze foutieve veronderstelling – dat uit eigenbelang genomen beslissingen adequaat kunnen worden weergegeven met behulp van mechanische regels – lag ten grondslag aan de schepping van synthetische financiële instrumenten en legitimeerde, op vermeend wetenschappelijke basis, de verkoop ervan aan pensioenfondsen en andere financiële instellingen over de hele wereld.
Opmerkelijk genoeg wisten opkomende economieën met betrekkelijk minder goed ontwikkelde financiële markten veel van de buitenissiger gevolgen van deze innovaties te vermijden.
Het vertrouwen dat hedendaagse economen hebben in mechanische regelsom economische uitkomsten te begrijpen – en te beïnvloeden – strekt zich ook uit naar het macro-economisch beleid, en baseert zich dikwijls op het gezag van een econoom, John Maynard Keynes, die hun benadering zou hebben verworpen.
Keynes doorzag al in een vroeg stadium de bedrieglijkheid van het toepassen van dergelijke mechanische regels.
“We zijn in een enorme knoeiboel verzeild geraakt”, waarschuwde hij, “door te hebben geblunderd bij het beheersen vaneen kwetsbare machine, waarvan we de werking niet begrijpen”.
In The General Theory of Employment, Interest, and Money heeft Keynes geprobeerd de ontbrekende motivatie te schetsen voor een expansief begrotingsbeleid om geavanceerde kapitalistische economieën uit de Grote Depressie te trekken.
Maar na de Tweede Wereldoorlog hebben zijn opvolgers eenveel ambitieuzere agenda ontwikkeld.
In plaats van aan te sturen op maatregelen om buitensporige schommelingen in de economische activiteit tegen te gaan, zoals de diepe krimp van de jaren dertig, richtte het zogenoemde stabilisatiebeleid zich op maatregelen ter behoud van volledige werkgelegenheid.
De “neo-Keynesiaanse” modellen die ten grondslag lagen aan dit beleid, gingen ervan uit dat het “echte” potentieel van eeneconomie – en dus de zogenoemde ‘output gap’(productiegat) dat het expansieve beleid moet vullen om volledige werkgelegenheid te bereiken – nauwkeurig kan worden vastgesteld.
Maar boud gesteld is het geloof dat een econoom van tevoren volledig kan aangeven hoe bepaalde uitkomsten – en dus het potentiële niveau van de economische activiteit – zich in de loop der tijd zullen ontwikkelen, flauwekul.
De verwachtingen die voortvloeiden uit het macro-econometrische model van de Fed over de timing en de gevolgen van de economische impuls van 2008 voor de werkloosheid, die er helemaal naast zaten, onderstrepen dit punt.
Toch blijven de meeste economen volhouden dat zulke mechanistische modellen hun geldigheid behouden.
Nobelprijswinnaar Paul Krugman beweert bijvoorbeeld dat uiteen “berekening op de achterkant van eenbierviltje”, op basis van de “macro-economische lessen uit de boekjes”, blijkt dat de Amerikaanse impuls voor de economie uit 2009 van $800 mrd drie maal zo groot had moeten zijn.
We hebben duidelijk nieuwe boekjes nodig.
De vraag is niet of een grotere impuls meer zou hebben geholpen, maar of beleidsmakers zich moeten baseren op welk modeldan ook dat ervan uitgaat dat de toekomst op mechanische wijze uit het verleden voortvloeit.
De instorting van de huizenmarkt, die ertoe heeft geleid dat miljoenen Amerikaanse huizenbezitters ‘onder water’ zijn komen te staan, komt in de modellen uit de boekjes bijvoorbeeld niet voor, maar heeft nauwkeurige berekeningen van de erop gebaseerde begrotingsimpuls wél onmogelijk gemaakt.
Het publiek moet zeer wantrouwend staan tegenover beweringen dat zulke modellen een wetenschappelijke basis bieden voor het economisch beleid.
Maar het opgeven van wat Friedrich von Hayek de “pretentie van exacte kennis” der economen heeft genoemd, is niet hetzelfde als het afzien van de mogelijkheid dat de economische theorie de beleidsvorming kan informeren.
Het inzicht dat economen, beleidsmakers en marktdeelnemers nooit over perfecte kennis zullen beschikken, heeft belangrijke implicaties voor ons begrip van de financiële instabiliteit en de rolvan de staat bij het verzachten daarvan.
Schommelingen in prijzen en koersen doen zich voor, niet omdat de marktdeelnemers irrationeel zijn, maar omdat ze proberen een draai te geven aan hun voortdurend imperfecte kennis van de toekomstige inkomsten stromen uit diverse beleggingsprojecten.
Marktinstabiliteit is dus een integraal onderdeel van de manier waarop in kapitalistische economieën spaargelden worden belegd.
Tegen deze achtergrond moeten beleidsmakers niet interveniëren omdat ze over superieure kennis beschikken over de waarde van bepaalde bezittingen (want die heeft niemand), maar omdat op winst beluste marktdeelnemers de hoge sociale kosten die verband houden met buitensporige dalingen en stijgingen van de prijzen en koersen niet internaliseren.
Het zijn deze buitensporige schommelingen en niet de afwijkingen vaneen of andere denkbeeldige “werkelijke” waarde – van de bezittingen of van de werkloosheid – waarvan Keynes vond dat beleidsmakers die moesten zien te verzachten.
In tegenstelling tot hun opvolgers begrepen Keynes en Hayek dat imperfecte kennis en niet-routinematige veranderingen betekenen dat beleidsregels, samen met de onderliggende variabelen, meer of minder relevant worden op tijden die niemand kan verwachten.
Dat inzicht lijkt te zijn teruggekeerd bij de beleidsmakers in Groot-Brittannië, het geboorteland van Keynes.
Zoals Mervyn King, de vroegere gouverneur van de Bank of England, het heeft verwoord: “Ons begrip van de economie is onvolledig en voortdurend in beweging … Het beschrijven van het monetair beleid in termen van constante regels, die zijn afgeleid uit een bekend model van de economie, is het ontkennen van dit leerproces”.
Zijn opvolger, Mark Carnet, heeft dit inzicht omarmd, door vaste beleidsregels los te laten ten gunste van marges waarbinnen bepaalde cruciale economische indicatoren zich mogen bewegen.
In plaats van te proberen nauwkeurige cijfermatige doelen te bereiken, of het nu om de inflatie gaat of om de werkloosheid, tracht beleidsvorming op deze manier excessieve schommelingen tegen te gaan.
Zij reageert zo op actuele problemen, en niet op theorieën en regels (die door deze problemen achterhaald zouden kunnen zijn).
Als we eerlijk zijn over de oorzaken van de crisis van 2008– en serieus over het voorkomen van een terugkeer ervan – moeten we aanvaarden wat de economische analyse ons niet kan geven, om juist te kunnen profiteren van wat zij wél te bieden heeft.

Een noodlottige vergissing
PARIJS – Controverses zijn van essentieel belang voor de wetenschappelijke vooruitgang.
Daarom maakt het neersabelen van de methodologische zwaktesen een coderingsfout in een verhandeling van de economen Carmen Reinhart en Kenneth Rogoff deel uit van de gebruikelijke gang van zaken op academisch gebied.
Maar de berichtgeving over deze controverse in de nieuwsmedia en de blogosfeer was verbazingwekkend intensief en simplistisch.
“Groei in a Time of Debt” (“Groei in een tijd vanschulden”), de korte verhandeling uit 2010, waarin Reinhardt en Rogoff beweerden dat staatsschulden een bijzonder nadelige uitwerking op de economische groei hebben als ze de grens van 90% van het bruto binnenlands product (bbp) overschrijden, is nooit een gevierd stukje economisch onderzoek geweest.
Als een ruwe empirische karakterisering van gestileerde feiten werd het door de academische gemeenschap met de nodige scepsis ontvangen, en beide auteurs hadden eerder naam gemaakt met veel beter gewaardeerde bijdragen.
Google Scholar, de academische zoekmachine, meldt ruim drieduizend academische verwijzingen naar de meest geciteerde verhandeling van Rogoff, vergeleken met nog geen vijfhonderd voor “Growth in a Time of Debt.”
Wat normaal gesproken een onderwerp zou zijn gebleven vooreen gesprek van koetjes en kalfjes na een of ander seminar, is echter uitgegroeid tot een discussieonderwerp voor journalisten, commentatoren en beleidsmakers.
Voor hen allemaal is het belangrijkste dat het treurige lot van de verhandeling van Reinhart en Rogoff het betoog van de pleitbezorgers van bezuinigingen ondermijnt.
Een paar maanden geleden had hoofdeconoom Olivier Blanchard van het Internationale Monetaire Fonds zijn collega’s en de beleidsmakers in de ontwikkelde landen al bekritiseerd wegens het systematisch onderschatten van de recessie-veroorzakende gevolgen van bezuinigingsprogramma’s.
Het debacle rond de verhandeling van Reinhart en Rogoff wordt alom beschouwd als een nieuw, fataal voorbeeld van de wankele intellectuele basis van het bezuinigingsbeleid.
Maar dit is slechts ten dele waar.
Tot de verhandeling van Reinhart en Rogoff werd gepubliceerd, berustte het voornaamste argument voor begrotings discipline op de zorgen over de houdbaarheid van de staatsschulden.
De vraag was of staten uiteindelijk hun schulden zouden kunnen afbetalen, gezien de specifieke economische en financiële omstandigheden, langetermijnontwikkelingen als de vergrijzing van de bevolking, en de onzekerheid over de toekomstige beleidskoers.
Het probleem was dat economen niet konden zeggen wanneer het te veel werd.
Er was geen drempelwaarde, die aangaf wanneer de hoogte van de staatsschuld gevaarlijke proporties begon aan te nemen.
De boodschap aan beleidsmakers was dus verwarrend.
Economen waren als artsen die tegen hun patiënten zeggen dat een beetje wijn best gezond kan zijn, maar dat te veel wijn beslist gevaarlijk is - zonder dat ze precies kunnen aangeven hoeveel glazen ze per dag mogen drinken.
Ze hadden gelijk, maar waren hopeloos onnauwkeurig.
De verwarring was bijzonder ernstig in het voorjaar van 2010, toen “Growth in a Time of Debt” verscheen.
De wereldeconomie was zich net enigszins aan het herstellen van de diepste recessie na de Tweede Wereldoorlog.
Een mondiale Keynesiaanse impuls had het ergste voorkomen, en de dringendste beleidsvraag was of de economie blijvende ondersteuning nodig had of dat er bezuinigd kon gaan worden.
Sommigen pleitten voor uitstel van bezuinigingen, omdat de economie nog steeds in een diepe recessie zat; een te sterke aanpassing zou volgens hen grote gevolgen hebben voor de nog steeds zwakke particuliere sector.
Anderen beweerden het tegenovergestelde en betoogden dater, gezien de omvang van de taak, geen tijd te verliezenwas.
De verhandeling van Reinhart en Rogoff leek het perfecte argument te bieden ter ondersteuning van snelle bezuinigingen. Dat was de reden dat er uitgebreid naar werd verwezen in beleidsdiscussies.
Bezuinigingen waren nodig, zo luidde het betoog, om de stijging van de staatsschuld ten opzichte van het bruto binnenlands product binnen de perken te houden en de langetermijngroei veilig te stellen.
Zeker, begrotingsdiscipline zou enige kortetermijnkosten met zich meebrengen; maar de langetermijnvoordelen zouden veel groter zijn.
Hoewel Reinhart en Rogoff deze conclusie zelf niet expliciet trokken in hun verhandeling, deden velen dat in hun plaats.
Het was zó aanlokkelijk voor een minister of een hoge technocraat als verklaring voor het feit dat er onmiddellijk bezuinigd moest worden, omdat de drempel van 90% naderbij kwam, dat vrijwel niemand er weerstand aan kon bieden.
Deze zware afhankelijkheid van wat omstreden bewijsmateriaal is gebleken, heeft de voorstanders van méér begrotingsdiscipline in een zwakke positie gebracht tegenover hun opponenten, vooral in Europa.
Na te hebben beloofd dat snelle bezuinigingen goed zouden zijn voor de groei, en in plaats daarvan een recessie teweeg te hebben gebracht, heeft de Europese Unie haar burgers teleurgesteld.
Er is steeds meer sprake van bezuinigingsmoeheid en overheden dreigen steun te verliezen als zij veel verder gaan met hun bezuinigingspogingen.
Het gevaar is dat het in diskrediet raken van haastige bezuinigingen de zaak van de begrotingsdiscipline op de langere termijn zal ondermijnen.
Als dat gebeurt, zouden de financiële markten tot de conclusie kunnen komen dat de houdbaarheid van de staatsschulden serieus in gevaar is - een perceptie die zeer negatieve gevolgen kan hebben voor de financiële omstandigheden.
Uiteindelijk zou de groei er inderdaad onder lijden, waardoor Reinhart en Rogoff ironisch genoeg alsnog gelijk zouden krijgen.
Deze hele episode benadrukt eens te meer het belang van intellectuele accuratesse.
Uiteraard is dit niet altijd een makkelijk credo om aan vast te houden.
Onderzoekers worden in de verleiding gebracht door overtuigende cijfers, die de belangstelling kunnen trekken van beleidsmakers; die kunnen op hun beurt worden verleid tot een selectieve interpretatie van het bewijsmateriaal, waardoor zij kunnen beschikken over de nodige munitie voor het binnen- en buitenlandse debat in de publieke arena.
De lotgevallen van de verhandeling van Reinhart en Rogoff tonen maar weer eens aan dat het nooit is aan te raden je over te geven aan dit soort verleidingen.

De “ingebeelde gemeenschap” van de euro
Er is veel betekenis gehecht – waarschijnlijk zelfs te veel– aan de mogelijkheid dat de eurozone uiteenvalt.
Velen geloven dat een dergelijke gebeurtenis – als Griekenland bijvoorbeeld de euro vaarwel zegt en de drachme opnieuw introduceert – een vorm van politiek falen is die uiteindelijk de stabiliteit in Europa zou kunnen bedreigen.
Tijdens een toespraak voor de Duitse Bondsdag in oktober vorig jaar verwoordde bondskanselier Angela Merkel dit gevoel als volgt:
“Niemand mag er zonder meer van uitgaan dat nóg een halve eeuw vrede en voorspoed in Europa een uitgemaakte zaak is.
Dat is niet zo.
Daarom zeg ik: Als de euro ten onder gaat, zal Europa ten onder gaan.
Dat mag niet gebeuren.
We hebben een historische plicht om met alle middelen die ons ter beschikking staan het Europese eenwordingsproces te verdedigen, dat onze voorouders meer dan vijftig jaar geleden zijn begonnen, na eeuwen van haat en bloedvergieten.
Niemand van ons kan overzien wat de gevolgen zullen zijn als we falen.”
In Europa hebben zich meer dan 250 oorlogen afgespeeld sinds het begin van de Renaissance in het midden van de 15e eeuw.
Daarom is het niet overdreven je hardop zorgen te maken over het behoud van het gemeenschapsgevoel dat Europa de afgelopen halve eeuw heeft gekend.
In een fascinerend, maar grotendeels over het hoofd gezien boek, How Enemies Become Friends, onderzoekt Charles A. Kupchan vele historische voorbeelden van de manier waarop natiestaten met een lange geschiedenis van conflicten er uiteindelijk in zijn geslaagd vreedzaam naast elkaar te leven.
Tot zijn voorbeelden behoren de vorming van de Zwitserse Confereratie (1291-1848); de stichting van de Confederatie van Iroquois, in de eeuw voordat de eerste Europeanen in Amerika aankwamen; de stichting van de Verenigde Staten (1776-1789); de eenwording van Italië (1861) en Duitsland (1871); de toenadering tussen Noorwegen en Zweden (1905-1935); de vorming van de Verenigde Arabische Emiraten (1971); en de toenadering tussen Argentinië en Brazilië in de jaren zeventig van de vorige eeuw.
Kupchan onderzoekt ook een paar opmerkelijke mislukkingen van dit soort processen: de Amerikaanse Burgeroorlog (1861-’65);het einde van Brits-Japanse alliantie (1923); de verbreking van debetrekkingen tussen China en de Sovjet-Unie (1960); de ondergang van de Verenigde Arabische Republiek (1961); en de verdrijving van Singapore uit Maleisië (1965).
Kupchan noemt een gemeenschappelijke munt nooit als voorwaarde voor de vriendschap tussen landen; in feite volgt economische integratie meestal op politieke eenwording, en gaat zij daar niet aan vooraf.
Hij acht met name diplomatieke afspraken cruciaal voor het bereiken van een strategische vergelijk en het winnen van elkaars vertrouwen. Dit is makkelijker te verwezenlijken als staten een gelijksoortige sociale orde en etnische achtergrond hebben.
Maar de analyse van Kupchan impliceert ook dat een gemeenschappelijke munt ertoe kan bijdragen dat natiestaten langdurige vriendschapsbanden opbouwen. Hij betoogt dat een dergelijk proces vooral stabiel verloopt als een identiteits-veranderend ‘verhaal’ wortel kan schieten, waardoor het gevoel ontstaat dat naties net zoiets zijn als de leden van eengezin.
Een gemeenschappelijke munt kan helpen zo’n verhaal vorm te geven.
De Iroquois vertellen bijvoorbeeld het verhaal van de grote krijger en geoefende redenaar Hiawatha, die, rondreizend met de mystieke De ganawidah, de verdragen tot stand heeft gebracht die de basis vormden voor hun confederatie.
Hij bepleitte de introductie van nieuwe rouwceremoniën voorgesneuvelde krijgers, in plaats van het voeren van oorlogen uitwraak.
Het nieuwe ‘verhaal’ werd ondersteund door fysieke symbolen, die leken op een gemeenschappelijke munt of vlag. Zo werden er kralengordels vervaardigd uit ‘wampum,’ het geld van de Iroquois.
Een bewaard gebleven Hiawatha-gordel uit de 18e eeuw (waarschijnlijk een kopie van vroegere gordels) omvat de symbolenfan vijf indianenstammen – de Seneca, Cayuga, Onondaga, Oneida en Mohawk. Op dezelfde manier bestaat de huidige Amerikaanse vlag uit 51 sterren die de staten vertegenwoordigen.
De gordel bevestigt ook de status van Hiawatha als voorvader van de confederatie.
Vlaggen kunnen een inspirerend symbool zijn voor een gemeenschappelijke lotsbestemming, maar de meesten van ons lopen er nooit mee rond, en veel mensen hangen ze nooit buiten, behalve misschien ter gelegenheid van belangrijke sportwedstrijden; hun oorsprong, geworteld in strijdvaandels, kan onplezierig agressief overkomen.
Er is een vlag van de Europese Unie, maar die is nauwelijks te zien buiten de regeringsgebouwen van de EU.
Een Britse schoolmeester verwoordde dit gevoel in 1910 goed: “We vinden de man verdacht die het heeft over patriottisme en imperialisme, net zoals we de man verdacht vinden die het overreligie of andere zaken met de diepste waarde voor het leven heeft.
We denken dat hij een bedrieger is, of een oppervlakkig iemand die niet beseft hoe ontoereikend woorden zijn om uitdrukking te geven aan je diepste gevoelens.”
En toch geeft de nationale munt, die we iedere keer tevoorschijn halen als we een aankoop met contant geld doen, geen aanleiding tot zulke verdenkingen.
Muntgeld doet ons voortdurend, zij het op latente wijze, denken aan onze identiteit.
Door het te gebruiken, ervaren we psychologisch dat we met anderen aan een gemeenschappelijke onderneming bezig zijn, en ontwikkelen we een gevoel van vertrouwen in die onderneming en in onze mede-deelnemers.
Iedere muntunie kiest symbolen van gemeenschappelijke culturele waarden voor haar munten en bankbiljetten, en deze symbolen gaan deel uitmaken van ons gevoel van een gedeelde identiteit.
We zien de menselijke gezichten op de bankbiljetten zó vaak dat ze op den duur familie gaan lijken. Ze zorgen voor wat de politieke wetenschapper Benedict Anderson de ‘ingebeelde gemeenschap’ heef genoemd, die ten grondslag ligt aan het gevoel een natie te zijn.
Op de eurobiljetten staan bruggen, zoals die er in diverse tijdperken in Europa uitzagen, en niet zozeer afbeeldingen van werkelijk bestaande bruggen, die de indruk zouden kunnen wekken van vooringenomenheid.
Het Nederlandse plaatsje Spijkenisse wil nu alle zevenbruggen van de eurobiljetten echt gaan bouwen.
Maar de bruggen blijven symbolen van de Europese cultuur, die alle Europeanen zouden moeten delen.
Papieren bankbiljetten en munten zullen ondanks de invloed van de moderne technologie niet snel verdwijnen. Er is dus nog genoeg tijd om gebruik te maken van de symbolische waarde van een gemeenschappelijke munt.
Zelfs als de eurozone uiteenvalt, zou ieder Europees landeen andere munt kunnen aanvaarden, zonder afstand te hoeven doen van de gemeenschappelijke symbolen.
Zo zouden er een Griekse euro, een Spaanse euro, enz. kunnen zijn.
De bankbiljetten kunnen zelfs dezelfde afbeeldingen van bruggen laten zien.
Zelfs bij elektronische transacties zou het mogelijk moeten zijn symbolen van vrede, vertrouwen en eenheid te gebruiken.
Als Europa deze symbolen levend kan houden, hoeft zelfs het uiteenvallen van de eurozone niet de gevaarlijke politieke gevolgen te hebben die zo velen voorspellen.

Niettemin verwachtte ik geen zeepbelverhaal toen ik onlangs Colombia bezocht.
Maar opnieuw vertelden de mensen me daar over een aanhoudende vastgoedzeepbel, en mijn chauffeur reed me rond in het aan zee gelegen stadje Cartagena, terwijl hij me op verbaasde toonwees op diverse huizen die even tevoren voor miljoenen dollars waren verkocht.
De Banco de la República, de centrale bank van Colombia, heeft een huizenprijzenindex voor drie grote steden - Bogotá, Medellín en Cali.
Die index is sinds 2004 in reële (voor de inflatiegecorrigeerde) termen met 69% gestegen, waarbij het grootste deelvan de stijging zich heeft voorgedaan na 2007.
Deze groei doet denken aan de ervaring in de Verenigde Staten, waar de S&P/Case-Shiller Ten-City Home Price Index tussen het dieptepunt in 1997 en de piek in 2006 in reële termen met 131% is gestegen.
Dat roept de vraag op wat een speculatieve zeepbel nu precies is.
De Oxford English Dictionary definieert een zeepbel als “alles wat fragiel, niet- substantieel, leeg of waardeloos is, en een bedrieglijk beeld geeft.
Vanaf de 17de eeuw dikwijls van toepassing op misleidende commerciële of financiële praktijken”.
Het probleem is dat woorden als “bedrieglijk” en “misleidend” duiden op doelbewust handelen in plaats van op een wijdverbreid sociaal fenomeen dat door geen enkele impresario wordt gedirigeerd.
Misschien wordt het woord “zeepbel” wel te makkelijk gebruikt.
Dat is zeker de mening van Eugene Fama.
Fama, de belangrijkste pleitbezorger van de “hypothese van de efficiënte markten” en (samen met de auteur van dit artikel) dit jaar de ontvanger van de Nobelprijs voor de Economie, ontkent dat zeepbellen bestaan. In een interview uit 2010 met John Cassidy voor The New Yorker, zegt hij: “Ik weet niet eens wat een “zeepbel”betekent.
Dat woord is heel populair geworden.
Ik denk niet dat het enige betekenis heeft”.
In de tweede editie van mijn boek Irrational Exuberance heb ik geprobeerd een betere definitie te geven van eenzeepbel.
Een “speculatieve zeepbel”, schreef ik toen, is “eensituatie waarin nieuws over prijs- of koersstijgingen het enthousiasme onder beleggers aanwakkert, dat zich vervolgens via psychologische besmetting van persoon tot persoon verspreidt, waarbij gaandeweg de verhalen worden uitvergroot die de koersstijging zouden kunnen rechtvaardigen”.
Hierdoor wordt “een steeds bredere groep beleggers aangetrokken, die zich – ondanks twijfels over de werkelijke waardevan de belegging – ermee willen inlaten, deels als gevolg van het feit dat ze de successen van andere beleggers benijden, en deels door hetzelfde soort opwinding dat gokkers beweegt”.
Dit lijkt de kernbetekenis van het woord te zijn in zijn meest consistente gebruik.
Impliciet in deze definitie is een suggestie voor het antwoord op de vraag waarom het voor ‘slim geld’ zo moeilijk is om te profiteren van het gokken tegen zeepbellen: de psychologische besmetting bevordert een geesteshouding die de koersstijgingen rechtvaardigt, zodat de deelname aan de zeepbel bijna rationeel genoemd kan worden.
Maar zij is niet rationeel.
In ieder land is het verhaal weer anders en weerspiegelt het het lokale nieuws, dat niet altijd ‘spoort’ met het nieuws in andere landen.
Het huidige verhaal in Colombia lijkt te zijn dat de regering van het land, dat tegenwoordig onder het goed aangeschreven beheer staat van president Juan Manuel Santos, de inflatie en de rente omlaag heeft weten te brengen naar het niveau van een ontwikkeld land, terwijl de dreiging van de rebellen van het FARC nagenoeg is geëlimineerd, zodat de Colombiaanse economie vitaler is geworden.
Dit is een verhaal dat goed genoeg is om een zeepbel op de vastgoedmarkt te laten ontstaan.
Omdat zeepbellen in essentie sociaal-psychologische verschijnselen zijn, zijn ze – door hun aard – moeilijk te beheersen.
Het optreden van de toezichthouders sinds de financiële crisis kan de kans op zeepbellen in de toekomst helpen verminderen, maar de angst van het publiek voor zeepbellen kan de psychologische besmetting ook verergeren, waardoor juist nog meer zichzelf-vervullende voorspellingen tot wasdom kunnen komen.
Eén probleem met het woord ‘zeepbel’ is dat het een beeld oproept van een steeds maar groeiende zeepbel, die onherroepelijk en plotseling zal barsten.
Maar speculatieve zeepbellen laten zich niet zo makkelijk doorprikken; ze kunnen een beetje leeglopen, als het verhaal verandert, om zich daarna weer te vullen.
Het lijkt nauwkeuriger om deze episodes ‘speculatieve epidemieën’ te noemen.
We weten van de influenza dat een nieuwe epidemie plotseling kan opduiken, juist op het moment dat een oudere aan het verdwijnen is, als een nieuwe vorm van het virus opduikt, of als een of andere omgevingsfactor het besmettingsrisico verhoogt.
Op dezelfde manier kan een nieuwe speculatieve zeepbel overal opduiken, iedere keer als er een nieuw verhaal over de economie verschijnt, en als dat genoeg narratieve kracht heeft om een nieuwe besmetting van het gedachtengoed van beleggers te veroorzaken.
Dit is wat er in de jaren twintig in de Verenigde Staten op de haussemarkt is gebeurd, met de piek in 1929.
We hebben die geschiedenis verdraaid door over zeepbellen na te denken als een periode van dramatische koers- en prijsstijgingen, gevolgd door een plotselinge ommekeer en eengrote, definitieve crash.
In feite zorgde een forse stijging van de reële aandelenkoersen in de VS na “Zwarte Dinsdag” ervoor dat ze in 1930 alweer halverwege het niveau van 1929 waren.
Dit werd gevolgd dooreen tweede crash, een nieuwe opleving tussen 1932 en 1937, en eenderde crash.
Speculatieve zeepbellen eindigen niet als een kort verhaal, een roman of een toneelstuk.
Er is geen uiteindelijke afloop waarin alle draden van het verhaal bijeenkomen in een indrukwekkend slotakkoord.
In de echte wereld weten we nooit wanneer het verhaal voorbij is.

Tegen de conventionele wijsheid ingaan
CAMBRIDGE – Toen ik in 1974 afstudeerde, had ik het geluk postdoctoraal werk te kunnen doen met Judah Folkman van de Harvard Medical School.
Folkman had een theorie dat de groei van tumoren kon worden gestopt door hun voedingsbronnen af te sluiten.
Hij opperde dat tumoren een substantie afscheiden, die de omliggende bloedvaten ertoe brengt naar de tumor toe te groeien, om voedingsstoffen te leveren en afvalstoffen af te voeren.
Folkman veronderstelde dat dit proces – angiogenese – van essentieel belang was voor het overleven van de tumor.
Deze theorie ging stevig tegen de conventionele wijsheid in.
Wetenschappers die de subsidieverzoeken van Folkman moesten beoordelen, zeiden dat de nieuwe bloedvaten eenvoudigweg het gevolgwaren van ontstekingen.
Maar Folkman hield voet bij stuk, en uiteindelijk heeft hij bewezen dat zulke chemische substanties inderdaad bestaan.
Vandaag, vier decennia later, zijn deze substanties gebruikt om ruim tien miljoen mensen te behandelen, die lijden aan neovasculaire ziekten als maculaire degeneratie en vele verschillende vormen van kanker.
Ik had soortgelijke ervaringen toen ik in zijn laboratorium werkte en trachtte de eerste remmers te isoleren die van invloed waren op de groei van bloedvaten (dit waren substanties met een groot moleculair gewicht).
Het was hiervoor nodig om een bio-analyse te ontwikkelen die ons in staat zou stellen het remmen van de bloedvatgroei in de nabijheid van tumoren te observeren.
Gezien het feit dat tumoren er diverse maanden over doen om te groeien, moesten er speciale systemen worden ontwikkeld die eiwitten en andere substanties met een groot moleculair gewicht langzaam en continu in het lichaam konden verspreiden – iets waarvan wetenschappers dachten dat het onmogelijk was.
Maar na twee jaar werken ontdekte ik dat ik bepaalde typen polymeren zo kon modificeren dat ze gedurende honderd dagenmoleculen van vrijwel ieder formaat konden verspreiden.
Diverse jaren waren veel van de meest gerespecteerde chemici en technici op dit vakgebied van mening dat ons werk wel incorrect moest zijn.
Deze negatieve reacties hadden ook praktische gevolgen. Ze remden mijn vermogen om onderzoeksgeld te verkrijgen, maar ook om aan een vaste aanstelling te komen (vooral door de interdisciplinaire aard van het werk, dat het moeilijk maakte om het in één universitair departement onder te brengen).
Maar ik bleef me ermee bezighouden, en vatte diverse cruciale problemen – zoals de ‘biocompatibiliteit,’ de productie, de reproduceerbaarheid van de verspreiding, en de bio-activiteit –stap voor stap bij de hoorns.
Vandaag de dag zijn systemen die uitgaan van deze principes gebruikt om ruim twintig miljoen mensen te behandelen.
Een ander terrein waarover ik ging nadenken, was de creatie van nieuwe polymeren.
Omdat ik in een ziekenhuis werkte, zag ik dat vrijwel alle polymeren die in de geneeskunde werden toegepast, afkomstig warenvan huishoudelijke gebruiksvoorwerpen.
De materialen die worden gebruikt in vrouwenkorsetten worden bijvoorbeeld ook gebruikt voor kunstharten, vanwege hun langdurige flexibiliteit.
De polymeren in de vulling van matrassen worden gebruikt voor borstimplantaten.
Toch leidt zo’n aanpak vaak tot problemen.
Kunstharten kunnen er bijvoorbeeld voor zorgen dat zich bloedklontjes vormen als het bloed hun oppervlak – het korsetmateriaal – raakt, en die klontjes kunnen beroertes en uiteindelijk zelfs de dood veroorzaken.
Daarom kwam ik tot de conclusie dat we moesten bedenken hoe we medische problemen op een andere manier konden oplossen dan door te zoeken naar materialen uit het alledaags gebruik.
Ik was van mening dat onderzoekers als ingenieurs en ontwerpers te werk moesten gaan, en zich de vraag moesten stellen wat ze werkelijk wilden van een ‘biomateriaal,’ vanuit het gezichtspunt van de techniek, de chemie en de biologie. Vervolgens zouden ze de materialen op basis van die uitgangspunten moeten samenstellen.
Om te beginnen besloten we een nieuwe familie van biodegradeerbare polymeren, genaamd polyanhydriden, te gaan samenstellen voor medisch gebruik.
De eerste stap was het selecteren van monomeren – de bouwstenen van een polymeer – die veilig zouden zijn in het menselijk lichaam.
Vervolgens synthetiseerden we die polymeren en ontdekten we dat we, door hun samenstelling te veranderen, ervoor konden zorgen dat ze in het lichaam konden blijven voortbestaan, voor een periode die uiteenliep van een paar dagen tot jaren.
Met Henry Brem, nu de chef van de afdeling neurochirurgie in het Johns Hopkins Hospital, dachten we dat we deze polymeren konden gebruiken om geneesmiddelen plaatselijk ‘af te leveren’ bij de behandeling van hersentumoren.
Maar ik moest geld inzamelen voor dit project, dus ik schreef subsidieaanvragen aan overheidsinstellingen die door andere hoogleraren werden beoordeeld.
Hun beoordelingen waren zeer negatief.
Bij ons eerste subsidieverzoek uit 1981 zeiden de beoordelaars dat we nooit in staat zouden zijn de polymeren samen te stellen.
Toch slaagde een van mijn studenten er wel degelijk in dit te doen voor zijn doctoraalscriptie.
We zonden het subsidieverzoek terug voor een nieuwe beoordeling, en kregen als antwoord dat het verzoek nog steeds niet kon worden gehonoreerd, omdat de polymeren zouden reageren met de geneesmiddelen die we naar hun plek van bestemming wilden brengen.
Diverse onderzoekers in ons laboratorium toonden aan dat er geen sprake was van een reactie.
We stuurden het verzoek opnieuw in, om nog eens te worden beoordeeld; het kwam terug met het commentaar dat de polymeren breekbaar waren en uiteen zouden vallen.
Ditmaal hielden twee andere onderzoekers zich bezig met het probleem.
Het herziene verzoek werd opnieuw ter beoordeling voorgelegd, en nu was de reden voor het afwijzen ervan dat nieuwe polymeren niet veilig zouden zijn om op dieren of mensen te testen.
Een andere student toonde aan dat de polymeren veilig waren.
We bleven een hele tijd dergelijke beoordelingen krijgen; maar in 1996 keurde de Food and Drug Administration (FDA) de behandeling goed – de eerste nieuwe behandeling van hersentumoren die in ruim twintig jaar werd goedgekeurd.
Bovendien schiep de goedkeuring door de FDA van plaatselijke chemotherapie op basis van polymeren een nieuwparadigma op het terrein van de ‘aflevering’ van geneesmiddelen, waardoor de weg werd geplaveid voor andere methoden om medicijnenzeer gericht op hun plaats van bestemming te krijgen.
Iets soortgelijks gebeurde toen Jay Vacanti, een chirurg van het Massachusetts General Hospital, en ik in de jaren tachtig het idee hadden om driedimensionale structuren van synthetische polymeren te combineren met cellen, om nieuwe weefsels en organen te creëren.
Opnieuw werd het idee met grote scepsis begroet, en was het bijzonder moeilijk om aan overheidssubsidies te komen, waarvoor de aanvragen door collega-onderzoekers werden beoordeeld.
Vandaag de dag is ons concept uitgegroeid tot een hoeksteen van de weefseltechniek en de regeneratieve geneeskunde, en heeft het geleid tot de samenstelling van kunsthuid voor patiënten met brandwonden of huidzweren. We mogen hopen dat het ooit zal uitmonden in de creatie van veel andere soorten weefsels en organen.
Mijn ervaringen zijn bepaald niet uniek.
Door de hele geschiedenis heen hebben wetenschappers vaak moeten strijden tegen de conventionele wijsheid om hun ontdekkingen te verdedigen.
In de moderne tijd zijn de ontdekking van prionen door Stanley Prusiner, de ontdekking door Barry Marshall en Robin Warren dat bacteriën maagzweren kunnen veroorzaken, en de ontdekking van de structuur van quasi-kristallen door Dan Shechtman daar slechts een paar voorbeelden van (ze ontvingen allemaal de Nobelprijs voorhun onderzoek).
De lessen zijn eenvoudig te begrijpen, zij het moeilijk onder de knie te krijgen: geloof niet alles wat je leest, wees bereid om dogma’s ter discussie te stellen, en erken dat je er op de korte termijn misschien een prijs voor moet betalen, zelfs als je gelijk hebt.
Maar de beloning van een wetenschappelijke ontdekking maakt deze offers ruimschoots de moeite waard: de technologie schrijdt voort, en de wereld kan er alleen maar beter door worden.

De wereldeconomie van na de crisis in drie woorden
PARIJS – Er zijn vijf jaar verstreken sinds de ondergang van de Amerikaanse zakenbank Lehman Brothers een financieel rampscenario in gang zette, dat tot de Grote Recessie heeft geleid.
Hoewel het stof nog niet helemaal is neergedaald, vatten drie woorden samen wat we tot nu toe hebben geleerd – en wat er nog moet worden gedaan.
Het eerste woord waar je aan moet denken is veerkracht.
Vijf jaar geleden waren velen bang voor een herhaling van de Grote Depressie van de jaren dertig.
Aanvankelijk, zoals Barry Eichengreen en Kevin O’Rourke hebben aangetoond, leek de ineenstorting van de mondiale industriële productie in 2008-2009 als twee druppels water op die van 1929-1930.
De daling van het volume van de wereldhandel en van de aandelenkoersen was zelfs nog sneller.
Gelukkig zijn de ontwikkelingen daarna anders verlopen.
Vijf jaar na de crash van 1929 bevond de wereld zich nog steeds in een depressie en was de handel scherp gedaald.
Vandaag kennen de Verenigde Staten nog steeds de ernstigste werkloosheid sinds de Tweede Wereldoorlog en is het Europese bruto binnenlands product (bbp) nog niet terug op het niveau van vóór de crisis, maar de mondiale productie is sinds 2008 met 15% gegroeiden de wereldhandel is sinds 2008 met ruim 12% gestegen.
De wereld heeft de tweede Grote Depressie vooral kunnen vermijden omdat er deze keer geen mondiale financiële crisiswas.
Wat zich in 2008 voordeed, was een Amerikaanse crisis die Europa heeft besmet, omdat de twee financiële systemen vrijwel volledig waren geïntegreerd.
Maar de rest van de wereld is grotendeels immuun gebleken.
China en de andere opkomende landen werden getroffen dooreen ernstige terugval van de vraag, waardoor hun export werd geschaad, maar niet door financiële onrust.
Integendeel, de waarde van de Amerikaanse staatsobligaties die China en andere landen in handen hadden, steeg in reactie op de daling van de rente.
Nóg een oorzaak van het herstel was de goed-getimede reactie van de G-20 in 2009.
Voor het eerst namen opkomende en ontwikkelingslanden samendeel aan een gecoördineerde poging om de economie weer aan te jagen. Zij beloofden net als de geavanceerde landen zich te zullen verzetten tegen handelsprotectionisme.
Het herstel toonde al snel aan dat de wereldeconomie méérdan één groeimotor had.
Dit gaf de Amerikaanse economie de tijd om te genezen, en maakte het mogelijk dat Europa zijn eigen crisis ontwikkelde zonder een algemene inzinking te veroorzaken.
Het tweede woord dat de afgelopen vijf jaar karakteriseert, is versnelling.
In 2008 wist iedereen dat de opkomst van de ontwikkelingslanden de mondiale economische kaart radicaal zou veranderen.
Maar dit zou een geleidelijke, langdurige ontwikkeling zijn.
In werkelijkheid heeft wat één of twee decennia had moeten duren slechts vijf jaar geduurd.
Dit wordt onderstreept door een eenvoudige statistiek: in 2007 namen de geavanceerde landen bijna driekwart van het gezamenlijke bbp van de G20-landen voor hun rekening.
In 2012 was hun aandeel gedaald naar 63%.
De combinatie van verschillende groeisnelheden en hoge olie- en grondstoffenprijzen heeft geresulteerd in een enorme verandering van de verdeling van de mondiale inkomsten.
Bovendien hebben alle geavanceerde landen een snelle verslechtering van hun overheidsfinanciën zien optreden.
Waar staatsschuldcrises tien jaar geleden werden beschouwd als een plaag die louter ontwikkelingslanden treft, is de aandoening nu de vloek van de geavanceerde economieën geworden.
Volgens het Internationale Monetaire Fonds bedroeg de gemiddelde verhouding tussen de schuldenlast en het bbp eind 2012110% in de geavanceerde landen, tegen slechts 35% in de opkomende landen en 42% in de lage-inkomenslanden.
Uiteraard kunnen dergelijke statistieken misleidend zijn dienst en uwen gebouwen en
De Verenigde Staten en Europa genieten nog steeds van de diensten van een enorme hoeveelheid kapitaal – machines, gebouwen en publieke infrastructuur - die in de loop van decennia of zelfs eeuwen is opgebouwd.
Bovendien doet het immateriële kapitaal er ook steeds meer toe: de Amerikaanse autoriteiten hebben onlangs het bbp met 400 miljard dollar in opwaartse richting bijgesteld, na te hebben ingezien dat de uitgaven aan onderzoek en ontwikkeling ook als investeringen moeten worden aangemerkt.
De opkomende landen groeien misschien sneller, maar hun kapitaalvoorraad per hoofd van de bevolking komt nog steeds niet overeen met die van de geavanceerde landen (in feite is dit precies waar ontwikkeling grotendeels over gaat).
Niettemin is de wereldpolitiek een terrein waarop relatieve inkomstenveranderingen en de armzalige staat van de overheidsfinanciën van de rijke landen er wel degelijk toedoen.
Toen de Verenigde Staten en Europa dreigden de financiële steun aan Egypte in te trekken om het gedrag van de militaire leiders van dat land te beïnvloeden, beseften ze al snel dat Saoedi-Arabië en andere Golfstaten veel overtuigender te werk konden gaan, omdat zij over veel diepere zakken beschikken.
Dit leidt tot het derde modewoord van de afgelopen vijfjaar: rebalancing (‘herbalancering’).
De globalisering 1.0 was gebouwd rond Amerikaanse consumenten en Chinese producenten.
De volgende fase moet worden gebouwd rond consumenten en producenten uit de hele wereld.
Volgens schattingen van Homi Kharas en Geoffrey Gertz van het Brookings Instituut zijn er nu ruim 700 miljoen mensen méér die$10-100 per dag kunnen besteden dan in 2003.
Bovendien zal wat zij de ‘mondiale middenklasse’ noemen naar verwachting de komende tien jaar met nog eens 1,3 miljardmensen groeien.
Er zijn dus in de opkomende landen duidelijk mogelijkheden voor een grote ‘herbalancering’ in de richting van een door de consumptie geleide groei.
Deze nieuwe fase van de globalisering zal grote voordelen voor de wereldeconomie met zich meebrengen.
In plaats van het ietwat eenzijdige handelspatroon van de afgelopen twee decennia betekent dit een groter welzijn voorhuishoudens in de ontwikkelingslanden en kansen voor meerproducenten in de geavanceerde economieën.
Tegelijkertijd zullen de consumptiegewoonten overal moeten veranderen: de middenklassen kunnen niet in omvang verdrievoudigen, terwijl dezelfde energie- en koolstofintensieve bestedingspatronen de boventoon blijven voeren.
Maar we zijn er nog niet.
Deels als gevolg van stimuleringsmaatregelen van de overheid is de groei van China sinds 2008 eerder gedreven doorinvesteringen dan door de consumptie, wat een belemmering is geweest voor de broodnodige herbalancering van de vraag.
De economische prestaties zijn gesteund door een deels kunstmatige investeringsbloei, die inmiddels zijn einde nadert –waardoor de zorgen zijn toegenomen over het vermogen van China om voldoende snel te blijven groeien.
En de vraag is nog steeds veel te energie- en koolstofintensief.
Er moet dus een transitie worden bewerkstelligd, en de recente onrust op de valutamarkten in diverse opkomende landen duidt erop dat dit een delicate aangelegenheid zal worden.
De veerkracht die de wereldeconomie sinds 2008 aan de dagheeft gelegd is reden voor vreugde, en de versnelling van de veranderingen in het mondiale evenwicht van economische en financiële krachten biedt stof tot nadenken.
Maar de resterende uitdaging van een herbalancering van de vraag (zowel in kwantitatieve als kwalitatieve zin) blijft belangrijk.
Totdat op dit punt werkelijk vooruitgang wordt geboekt, is het nog te vroeg om victorie te kraaien.

De regionale route naar mondiale vrijhandelsakkoorden
MADRID – Nu de zieltogende Doha Ronde van multilaterale vrijhandelsbesprekingen op haar laatste sacramenten wacht, heeft een nieuwe golf van regionale handelsbesprekingen de facto de plaats ingenomen van deze poging om een mondiaal handelsregime van de grond te tillen.
De regering van president Barack Obama heeft de Verenigde Staten in het centrum van deze veranderingen geplaatst door tegelijkertijd op twee belangrijke fronten onderhandelingen te voeren: over een Transatlantic Trade and Investment Partnership (Transatlantisch Handels- en Investeringspartnerschap, TTIP) met de Europese Unie, en over een Trans-Pacific Partnership (Trans-Pacific Partnerschap, TPP) met elf landen uit Noord-, Midden- en Zuid-Amerika en Azië.
Als de enige partij die een rol speelt in beide initiatieven verkeren de VS in een goede uitgangspositie om deze initiatieven in harmonie met elkaar te laten verlopen of vooruitgang op het ene front te benutten om vooruitgang op het andere front af te dwingen.
Afgezien van de gevolgen voor de directe onderhandelingspartners van Amerika zou deze laatste aanpak de progressie op weg naar het vestigen van een op solide regels gebaseerd wereldhandelssysteem ernstige schade toebrengen.
De nieuwe strategie van regionale onderhandelingen kan alleen slagen en een basis vormen waarop een internationaal handelsregime kan worden gebouwd, als de TTIP en de TPP met elkaar in balans zijn en toegankelijk zijn voor de bredere internationale gemeenschap.
Anders bestaat het gevaar dat er dure mondiale onevenwichtigheden worden geschapen of dat dit proces tot versplintering leidt.
Europa heeft in dit opzicht een belangrijke rol te spelen.
Door de discussie te verbreden tot buiten de twee grote handelsovereenkomsten – en buiten een aantal van hun inhoudelijke vraagstukken – zal een gevoel van urgentie en doelgerichtheid worden gecreëerd, waardoor de VS gedwongen zullen worden actief mee te denken, op straffe van het risico hun centrale rol in de wereldhandelsagenda te verliezen.
De Europese Unie kan daartoe een gunstige atmosfeer scheppen door het inzetten van haar bestaande handelsovereenkomsten, te beginnen die met de TPP-leden Mexico en Chili, waarmee al langere tijd vrijhandelsakkoorden bestaan, en die met Singapore, waarmee onlangs een vrijhandelsovereenkomst werd gesloten.
Nog belangrijker zijn de andere, bestaande handelsbesprekingen, die kunnen worden gebruikt om de TPP/TTIP-agenda te bevorderen.
De gesprekken tussen de Europese Unie en Canada, die eenbouwsteen voor de harmonisatie tussen TTIP en TPP zouden moeten worden, zijn vastgelopen en moeten nieuw leven worden ingeblazen.
Zelfs kleinere, actuele onderhandelingen, zoals die met Maleisië en Vietnam, bieden enige mogelijkheden.
Het belangrijkst zijn echter de onlangs gelanceerde vrijhandelsbesprekingen tussen de Europese Unie en Japan.
Europa en Japan staan allebei voor lastige uitdagingen, waaronder snel verouderende bevolkingen en haperende economieën.
Maar Japan heeft het aanzienlijke voordeel van nationale samenhang, dat zo nu en dan het soort stoutmoedig en doortastend optreden mogelijk maakt dat in Europa ontbreekt.
Deze assertiviteit is duidelijk zichtbaar geworden onderpremier Shinzo Abe, die heeft beloofd het Japanse economische moeras te zullen dempen met behulp van “drie pijlen”: een expansief monetair beleid, een agressief begrotingsbeleid en structurele hervormingen.
Abe’s vastberaden pogingen om de eerstgenoemde twee punten aan te pakken zijn goed gedocumenteerd.
Structurele hervormingen zijn echter moeilijker te verwezenlijken, omdat sterk verankerde belangen en culturele waarden veranderingen tegenhouden en een belemmering vormen voor het openbreken van een deels gesloten economie.
De OESO schaalt Japan van al haar lidstaten als laagste in als het gaat om de beperkingen in de regelgeving met betrekking tot directe buitenlandse investeringen.
De regering-Abe heeft handelsovereenkomsten een goede manier genoemd om de noodzakelijke hervormingen te bewerkstelligen. Ook al is het nog te vroeg om te zeggen wat Japans werkelijke standpunt zal zijn, de tekenen wijzen erop dat het land een gemotiveerde onderhandelaar is.
Voor Europa, dat zijn aanwezigheid in Azië wil uitbreiden, zou een sterke band met een hervormde Japanse economie een grootvoordeel zijn.
De investeringen in Japan nemen momenteel nog geen 3% van de totale directe buitenlandse investeringen van de Europese Unie voor hun rekening.
Belangrijker nog is dat een betrokken Japan, dat bereid is een overeenkomst te sluiten, een nuttige bondgenoot zal blijken bij het bepleiten van een voorwaarts gerichte en evenwichtige handelsagenda, vooral nu de TTIP en TPP op zwaar weer lijken af te stevenen.
De toetreding van Japan tot de TPP-onderhandelingen dit voor jaar heeft de besprekingen in een stroomversnelling gebracht.
Met een bruto binnenlands product (bbp) dat net zo groot is als dat van alle andere TPP-partners samen (met uitzondering van de VS), legt Japan aanzienlijk economisch gewicht in de schaal.
Maar het land brengt ook extra complicaties met zich mee, zoals blijkt uit de aarzeling die het Amerikaanse Congres aan de dag legde, onmiddellijk nadat Japan zijn wens kenbaar had gemaakt om aan de TPP-onderhandelingen mee te mogen doen, en uit recente uitspraken van managers uit de Amerikaanse auto-industrie.
De TPP is al aan zijn achttiende gespreksronde bezig, en nu er sprake van is dat ook China zich bij de onderhandelingen zou kunnen aansluiten, lijkt het erop dat de besprekingen aanzienlijk langer zullen gaan duren.
Intussen is de euforie over de TTIP van februari, toen Obama de onderhandelingen had opgenomen in zijn State of the Union-toespraak, verdwenen.
De opmerkingen over “een gezamenlijke benzinetank” zijn overstemd door het rumoer over l’exception culturelle (de Franse uitzonderingspositie met betrekking tot cultuur) en de onthullingen van Edward Snowden over de Amerikaanse afluisteractiviteiten in Europa.
In vergelijking daarmee zouden de handelsbesprekingen tussen de Europese Unie en Japan soepel en vlot kunnen verlopen.
De bilaterale aard van deze gesprekken zorgt ervoor dat ze minder onhandelbaar zullen zijn dan de almaar uitdijende TP-onderhandelingen.
De ongelijkheid van de partijen in termen van economische omvang – het bbp van de Europese Unie is bijna drie maal zo groot als dat van Japan – is niet zo groot dat zij aanleiding zou kunnen geven tot de spierballentactiek die we kennen van de besprekingen tussen de Europese Unie en Canada (een relatie waarin Europa intermen van het bbp tienmaal zo groot is).
Bovendien ontberen de gesprekken tussen de Europese Unie en Japan de historische, culturele en emotionele bagage van de transatlantische betrekkingen, en de betrekkelijk ontspannen aandacht ervoor schept een makkelijker klimaat voor de oplossing van lastige vraagstukken, zoals die op het gebied van overheidsopdrachten en voedselveiligheid.
Handelsbesprekingen zijn nooit makkelijk, en de gesprekken tussen de Europese Unie en Japan zullen daarop geen uitzondering zijn.
Maar als deze twee grote spelers, die allebei worstelen om hun vroegere kracht te herwinnen, inzien dat deze onderhandelingen de motor kunnen zijn voor mondiale handelshervormingen, kan en moet de cruciale politieke wil worden geactiveerd – vooral als Europese functionarissen een beetje van Abe’s stoutmoedigheid kunnen ontwikkelen.
Als we willen dat deze de facto regionale handelsronde vooruitgang blijft boeken, hebben we meer dan de TTIPen de TPP nodig om de vaart erin te houden.

Zuid-Afrika kan de strijd tegen aids winnen
ERFURT – In de strijd tegen hiv/aids was Zuid-Afrika vele jaren het perfecte voorbeeld van hoe het niet moest.
Tot voor kort was de reactie van de regering op de epidemie, die het land tot op het bot bedreigde, zwak en dom.
De druk die afgelopen 20 jaar werd opgevoerd door maatschappelijke groeperingen, de media en meer verlichte politici lijkt eindelijk zijn vruchten af te werpen.
De ziekte, die sociaal en economisch diepe wonden heeft geslagen en de levensverwachting dramatisch heeft doen dalen, lijkt op zijn retour.
Maar een nieuw VN-rapport toont aan dat de strijd in Zuid-Afrika tegen het virus nog lang niet gestreden is.
Het land heeft het ernstigste hiv-probleem van de wereld, met zo’n 5,6 miljoen inwoners – meer dan 10 procent van de bevolking – die op dit moment door het virus zijn besmet.
Elk jaar komen daar ongeveer 300.000 nieuwe besmettingenbij en worden er 270.000 aidsgerelateerde sterfgevallen geregistreerd.
Hiv/aidspatiënten zijn ook vatbaar voor andere infectieziekten: naar schatting heeft 70 procent van de Zuid-Afrikanen met aids ook tuberculose, terwijl naar verwachting de helft van de dragers van het hiv-virus die ziekte ergens in hun leven nog zullen krijgen.
Erger nog, een derde van de zwangere vrouwen – eenbevolkingsgroep die hoog risico loopt met hiv besmet te raken –blijkt het virus te hebben, dat zij tijdens de bevalling kunnen doorgeven aan hun kind.
Het verwoestende karakter van de ziekte, en de snelheid waarmee deze zich verspreidde, overviel vele Afrikanen compleet.
Net als in de ontwikkelde landen werd de hiv-infectie aanvankelijk vooral aangetroffen onder hemofiliepatiënten, seksueel actieve homoseksuele mannen en intraveneuze drugsgebruikers.
Maar gedurende de jaren negentig, om redenen die nog steeds niet helemaal te verklaren zijn, liet het virus een explosieve groei zien onder de gehele bevolking.
Het aantal besmette Zuid-Afrikanen (te vergelijken met de bevolking van Denemarken) is veel hoger dan dat van Mozambique, Lesotho, Botswana, Namibië, Swaziland en Zimbabwe bij elkaar.
Onbegrijpelijk genoeg leidde deze snelle verspreiding van hiv en het stijgende sterftecijfer aan aidsgerelateerde ziekten niet of nauwelijks tot actie bij de post-apartheidleiders in het land, met name de voormalige president Thabo Mbeki.
Jarenlang leken de hoogste regeringskringen van het Africa National Congress de snelle verbreiding van hiv/aids en de maatregelen die nodig waren om deze te bestrijden eenvoudig te negeren.
Maatschappelijke groeperingen waren niet zo zelfgenoegzaam en maakten gebruik van de rechter, de media en burgerlijke ongehoorzaamheid om een verandering te bewerkstelligen.
Hoewel er over de behandeling van hiv verschillende inzichten bleven bestaan, waren er de laatste tien jaar in elk geval hiv-remmers beschikbaar bij een aantal publieke voorzieningen.
Maar een duidelijkere en meer samenhangende aanpak ontstond toen Aaron Motsoaledi in 2009 minister van Gezondheidszorg werd.
Het Zuid-Afrikaanse Nationale Ministerie van Gezondheidszorg en private zorginstellingen berichten nu dat de omstandigheden niet langer zo wanhopig zijn.
Drie verschillende vormen van aanpak hebben de verspreiding helpen indammen: de verschaffing van hiv-remmers door de regeringen donorinstellingen; betere behandeling van tuberculosepatiënten die vaak ook met hiv/aids besmet raken; en een grootschalig preventieprogramma om de moeder-op-kind-besmetting te voorkomen.
Deze hulpprogramma’s hebben het cijfer van nieuwe besmettingen omlaag gebracht (hoewel het aantal hiv-dragers, speciaal in de leeftijdsklasse van 15-49, blijft stijgen).
Met bijna twee miljoen patiënten die nu hiv-remmers krijgen, is het aantal aidsgerelateerde doden sinds 2005 met 100.000 gedaald.
De besmetting van pasgeboren baby’s, ooit gestegen tot ongeveer 70.000 per jaar, is met zo’n 63 procent gedaald, en de levens van miljoenen lijders aan hiv/aids zijn verlengd.
Een andere belangrijke factor is de betere onderlinge afstemming van de behandelingsprogramma’s.
De regering heeft zijn vroege behandelingsprogramma voor bestaande gevallen dat in 2008 werd gestart nu samengevoegd met de vroege controleprogramma’s voor zwangere vrouwen.
Nieuwe, effectievere preventieve behandelingen van tuberculose, met name van de tegen meerdere medicijnen resistente soorten, droegen ook bij aan de verbetering.
Er kan en moet nog meer worden gedaan.
De besmetting van pasgeborenen, bijvoorbeeld, kan nog verder worden teruggebracht door meer zwangere vrouwen te overtuigen de klinieken te bezoeken die zijn opgericht voor vroege controle en nazorg na de bevalling.
Maar de huidige vorderingen moeten worden erkend, zo niet toegejuicht.
De recente successen tonen aan dat met de politieke wil en voldoende middelen zelfs de grootste ramp kan worden bestreden –een les die niet alleen geldt voor Zuid-Afrika maar ook voor andere landen in Afrika en in de derde wereld.

Wie beslist de verkiezingen in Venezuela?
PRAAG – De campagne voor de presidentsverkiezingen in Venezuela is in volle gang. De kiezers gaan op 7 oktober naar dekstembus om hun staatshoofd te kiezen.
In de campagne staat Henrique Capriles Radonski, de gouverneur van de deelstaat Miranda, tegenover de zittende president, Hugo Chávez, die sinds 1999 aan de macht is.
Wat deze verkiezingen volgens ons uniek maakt is dat Chávez, die een nog niet eerder voorgekomen vierde opeenvolgende termijn als president ambieert, voor het eerst wordt geconfronteerd met een geloofwaardige uitdager in de persoon van Capriles, die erin is geslaagd uiteenlopende oppositiepartijen onder zijn banier te verenigen.
Een paar recente peilingen geven Chávez in feite slechts iets meer dan drie procentpunten voorsprong op Capriles.
Dat is zeker goed nieuws voor de jonge Venezolaanse democratie en doet de hoop toenemen op een echte democratische krachtmeting.
Toch denken we dat het nodig is onze zorgen te uiten over de precaire stand van zaken in Venezuela aan de vooravond van de verkiezingen.
De situatie in het land wordt getekend door een hoge mate van onzekerheid, omdat niemand weet hoe ver Chávez bereid is te gaan om zijn greep op de macht te behouden.
Het is duidelijk dat het regime steeds vastberadener lijkt tegen elke prijs zijn overleving veilig te stellen.
Chávez heeft alle gebruikelijke voordelen van de zittende macht, maar zal naar verwachting iedere administratief middel dat hem ter beschikking staat inzetten om zijn herverkiezing te verzekeren.
Bovendien hangt er een wolk van onzekerheid boven de periode na de verkiezingen van oktober; ongeacht wie wint zal de president er grote problemen mee hebben enige normaliteit terug te brengen in de levens van de gewone Venezolanen.
Maar dat is voor later.
Nu is het allerbelangrijkste dat de verkiezingen zo eerlijken transparant mogelijk verlopen.
In de tussentijd moeten de regering en de oppositie zich bewust zijn van de vele problemen in de aanloop naar de stembusslag.
Als deze problemen niet op een verantwoordelijke manier worden opgelost, kunnen er ernstige consequenties zijn voor de toekomst van het land.
De gezondheidstoestand van Chávez blijft wellicht het grootste raadsel van de komende verkiezingen.
Er zijn tegenstrijdige berichten over zijn fysieke toestand, waarvan sommige een sombere prognose inhouden.
Een eventueel plotseling vertrek als gevolg van zijn ziekte zou tot een machtsvacuüm kunnen leiden, en tot een of ander soortstaatsgreep, zoals een militaire coup.
Het is van het allergrootste belang dat in zo’n geval strikt wordt vastgehouden aan de constitutionele spelregels.
In dit opzicht is het ontbreken van echte mediavrijheid bijzonder alarmerend. Dat voorspelt weinig goeds voor vrije en eerlijke verkiezingen.
Het is van cruciaal belang dat de oppositie haar boodschap vrijelijk kan uiten en zich tot mogelijke kiezers kan richten – eenpunt dat het regime van Chávez maar al te goed begrijpt, nu het probeert het vermogen van de oppositie verder te beteugelen om het electoraat de hand te reiken.
De recente aanval op Globovision, het enige overlevende onafhankelijke tv-station van Venezuela, spreekt wat dit betreft boekdelen.
Het Hooggerechtshof heeft Globovision een enorme boete opgelegd wegens de verslaggeving over het overheidsoptreden tegeneen recente gevangenisopstand.
Als gevolg daarvan ziet de toekomst van het station er somber uit.
Om de zaken er nog erger op te maken zijn er onlangs berichten opgedoken dat aanhangers van het regime zich rechtstreeks in de zaken van de oppositie hebben gemengd, in een poging om tweedracht te zaaien.
Op 11 juni jl. besliste het Hooggerechtshof dat bondgenoten van Chávez aan het roer mochten worden gezet van twee politieke partijen die voorheen oppositie tegen hem hadden gevoerd.
Zulke achterbakse methoden zouden in een goed functionerende democratie niet mogen voorkomen, en zaaien ernstige twijfel aan de bewering van het regime dat het de democratische normen hoog houdt.
We zijn ervan overtuigd dat de nieuw-gekozen president, ongeacht de uitslag van 7 oktober, een vrije en eerlijke stembusgang nodig zal hebben, zodat hij de geloofwaardigheid verkrijgt die nodig is om het publiek achter zich te krijgen.
Het is daarom van cruciaal belang dat de regering in dit opzicht niet op haar beloftes terugkomt.
De steeds groezeliger situatie in Venezuela vraagt om een onbevooroordeelde en accurate verslaggeving over de ontwikkelingen in de verkiezingscampagne.
Om dit doel te bereiken moeten binnenlandse en internationale mediawaakhonden hun pogingen intensiveren om te voorkomen dat de regering probeert de media het vrij opereren te beletten.
De autoriteiten moeten toestaan dat media-organisaties een cruciale rol spelen bij het informeren van de Venezolanen en de buitenwereld, op een onbevooroordeelde en accurate manier.
Om voor een gelijkwaardig speelveld te zorgen moet de Venezolaanse oppositie gelijkwaardige toegang tot de media hebben, en moeten officiële aanvallen op mediakanalen stoppen.
Op de verkiezingsdag zelf moet de oppositie de kans krijgen waarnemers te installeren in alle stembureaus, zonder voor hun veiligheid te hoeven vrezen.
Bovendien doen we een beroep op de Venezolaanse regering om op te treden in overeenstemming met gevestigde normen en de aanwezigheid van internationale waarnemers te tolereren.
Tenslotte moedigen we de internationale gemeenschap aan om stevig en vasthoudend te blijven bij het eisen van vrije en eerlijke verkiezingen in oktober.

Waarom een flexibelere yuan er nog steeds toe doet
CAMBRIDGE – Een van de meest opmerkelijke macro-economische ontwikkelingen van de afgelopen jaren is de scherpe daling van het overschot op de Chinese betalingsbalans. Het Internationale Monetaire Fonds (IMF) voorspelt nu een overschot in 2012 van slechts 2,3% van het bruto binnenlands product (bbp).
Vóór de crisis werd in 2007 nog een record bereikt van 10,1%. De inkrimping is grotendeels het gevolg van een daling van het overschot op de Chinese handelsbalans – dwz, de meerwaarde van de Chinese export ten opzichte van de Chinese import.
De afname van het overschot was een verrassing voor veeldeskundigen en beleidsanalisten, die de aanhoudende enorme handelsoverschotten van China als het overtuigende bewijs beschouwden dat overheidsingrijpen de Chinese munt (de yuan) steevast ver beneden zijn ‘eigenlijke’ waarde had gehouden.
Betekent de daling van het Chinese overschot nu dat deze conventionele wijsheid niet klopt?
Moeten de Verenigde Staten, het IMF en andere spelers ophouden China ertoe te bewegen een flexibeler regime in te voeren voor de wisselkoers van de yuan?
Het korte antwoord luidt ‘nee.’
De Chinese economie wordt nog steeds geplaagd door enorme onevenwichtigheden, en een stap in de richting van een flexibeler wisselkoersregime zou kunnen dienen als veiligheidsklep en schokbreker.
Toch heeft de wisselkoers veel te veel als bliksemafleider gefungeerd voor de zorgen over de toenemende betrokkenheid van China bij de wereldeconomie.
Het verband tussen de wisselkoers en het Chinese prijsvoordeel op de wereldmarkten wordt sterk overdreven.
Tegelijkertijd is de wisselkoers geenszins het meest urgente probleem waarmee China vandaag de dag wordt geconfronteerd.
De grootste zorgen betreffen de chronische Chinese afhankelijkheid van investeringen als motor van de groei.
De investeringen vertegenwoordigen bijna de helft van het bbp, meer dan twee maal het mondiale gemiddelde.
Tegelijkertijd bedraagt de particuliere consumptie nog geen 40% van het bbp, waar 60% een gebruikelijker cijfer is voor economieën die zich in een vergelijkbare fase van hun ontwikkeling bevinden.
De Chinese honger naar investeringen wordt zonder twijfel bevorderd door een grote mate van overheidsingrijpen in het financiële systeem: kleine spaarders krijgen slechts een schamele rente van 1 à 2% op hun deposito’s, in een economie die tot voor kort een jaarlijkse groei kende van 10%.
De dramatische daling van het overschot op de Chinese betalingsbalans weerspiegelt vier belangrijke factoren.
In de eerste plaats zijn de importkosten van grondstoffenscherp gestegen.
Tegelijkertijd is de buitenlandse vraag naar China’s exporten dermate kwetsbaar dat de extra kosten niet zomaar kunnen worden doorberekend.
Een tweede belangrijke factor was de trage groei van de ontwikkelde economieën, een bijproduct van de financiële crisis dat waarschijnlijk nog wel enige tijd zal blijven bestaan.
In de derde plaats is de Chinese, ‘handelsgewogen’ reële wisselkoers (de wisselkoers waarin de inflatieverschillen zijn verdisconteerd) de afgelopen jaren behoorlijk gestegen – met 14% sinds 2008, aldus schattingen van het IMF.
De inflatie in China is hoger geweest dan de gemiddelde inflatie van zijn handelspartners, en de yuan heeft in nominale termen in feite gestaag aan kracht gewonnen.
Tenslotte heeft China een enorm pakket aan investeringen ingezet als antwoord op de financiële crisis.
De Chinese investeringen zijn veel import-intensiever dan de Chinese consumptie, die is blijven afnemen.
Landen als Duitsland en Zwitserland hebben veel baat gehad bij de schijnbaar onverzadigbare honger van China naar hightech-apparatuur en machines.
Afgezien van al deze specifieke factoren zouden we niet echt verrast mogen zijn dat het overschot op de Chinese betalingsbalans in het kielzog van de mondiale financiële crisis is ingestort.
Doordat China spectaculaire groeicijfers bleef registreren, terwijl de ontwikkelde economieën een diepe inzinking ondergingen, kon de Chinese export in verhouding tot de import alleen maar omlaag gaan.
Achteraf gezien is het vooral verrassend dat het overschot op de Chinese handelsbalans niet nog meer is geslonken.
Het IMF voorspelt dat – als de wereldeconomie op de langere termijn weer zal zijn genormaliseerd – het overschot op de Chinese betalingsbalans hetzelfde gewicht zal vertegenwoordigen in de mondiale onevenwichtigheden als een paar jaar geleden (ongeveer 0,5% van het wereldwijde bbp).
Dit alles onderstreept de stelling dat er geen onwrikbare relatie bestaat tussen de wisselkoers en de betalingsbalans.
Ook kapitaalstromen kunnen bijvoorbeeld een sterke druk uitoefenen op de wisselkoers, onafhankelijk van de handel.
China kent hele sterke kapitaalcontroles, maar ook die zijn lang niet onfeilbaar.
Nu de rendementen in de ontwikkelde economieën zijn teruggelopen, is het onvermijdelijk dat China een aantrekkelijker bestemming voor beleggingen is geworden, ondanks het aanzienlijke risico dat China op een gegeven moment zijn eigen scherpe inzinkingen financiële crisis zal beleven. 
(Zij die denken dat dit niet zal gebeuren, verwijs ik naar het boek “This time is different – Deze keer is het anders,” dat Carmen Reinhart en ik hebben geschreven op basis van ons onderzoek naar financiële crises door de eeuwen heen).
De werkelijke reden dat China een flexibeler wisselkoers zou moeten aanvaarden, is dat de wisselkoers in ieder soort crisis– economisch, politiek of anderszins – een belangrijke stabilisator kan zijn.
Zelfs als de koers van de yuan op de korte termijn zou stijgen, zouden de gevolgen voor de handel waarschijnlijk veel minder uitgesproken zijn dan de Amerikaanse autoriteiten wensen ende Chinese autoriteiten vrezen.
Uit onderzoeken naar de doorwerking van wisselkoersstijgingen blijkt dat de Amerikaanse consument slechts een fractie daarvan in de prijzen zal terugzien.
De simplistische logica waarmee de wisselkoers en de betalingsbalans met elkaar in verband worden gebracht is zwak.
Maar de argumenten voor een Chinese stap in de richting vaneen flexibeler wisselkoersregime, als onderdeel van een bredere liberalisering van de financiële markten, blijven sterk.

De angst om echte hervormingen door te voeren bij de banken
WASHINGTON, DC – Bijna vijf jaar na de ergste financiële crisis sinds de jaren dertig, en drie jaar na de invoering van de financiële hervormingen van de Dodd-Frank Act in de Verenigde Staten, vraagt iedereen zich één ding af: waarom hebben we zo weinig vooruitgang geboekt?
Er zijn nieuwe regels beloofd, maar er zijn er feitelijk maar heel erg weinig ten uitvoer gelegd.
Er is nog steeds geen “Volcker Rule” (die de handel voor eigen rekening van de banken aan banden legt), de regels voor de handel in derivaten zijn nog steeds niet af, en er hebben geen hervormingen plaatsgevonden van de geldmarktfondsen.
Erger nog, onze grootste banken zijn alleen maar groter geworden.
Er is geen enkel teken dat zij de beloningsstructuur hebben laten varen die aanzet tot het nemen van buitensporige risico’s.
En de grote dreiging die het gevolg is van banken die “te groot zijn om failliet te mogen gaan” hangt nog steeds boven veeleconomieën.
Er zijn drie mogelijke verklaringen voor wat er mis is gegaan.
Eén is dat financiële hervormingen nu eenmaal ingewikkeld zijn.
Maar ook al moeten er nog veel technische details worden uitgewerkt, een paar van de slimste mensen ter wereld werken bij de relevante toezichthouders.
Zij zijn heel goed in staat om regels te schrijven en af te laten dwingen – als dat tenminste is wat aan ze wordt gevraagd.
De tweede verklaring richt zich op het conflict tussenagentschappen met overlappende jurisdicties, zowel binnen als tussen landen.
Opnieuw schuilt hier een element van waarheid in, maar we hebben ook een hoop coördinatie gezien op het gebied van de meest ingewikkelde onderwerpen – zoals de vraag hoeveel aandelen kapitaalgrote banken moeten hebben, of hoe het potentiële bankroet van zo’n firma moet worden afgehandeld.
Daardoor blijft de laatste verklaring over: degenen die belast zijn met financiële hervormingen hebben helemaal geen snelle vooruitgang willen boeken.
Zowel in de VS als in Europa zijn de regeringsleiders gegrepen door een allesoverheersende angst: dat hun economieën zullen terugglijden in een recessie – of erger.
De grote banken hebben ingespeeld op deze angst, door te betogen dat financiële hervormingen ervoor zullen zorgen dat ze niet meer winstgevend zijn en niet meer kunnen lenen, of dat zich een ander vervelend, onbedoeld gevolg zal voordoen.
Er is op dit punt sprake geweest van een ware stortvloed aan lobbywerk, die ertoe heeft geleid dat topfunctionarissen traag bewegen, uit angst de economie te beschadigen.
Maar dit is een ernstige vergissing – gebaseerd op eenonvermogen om te begrijpen hoe de grote banken de economie kunnen schaden.
Hogere kapitaaleisen nopen de banken er bijvoorbeeld toe zichzelf met relatief meer aandelenkapitaal en relatief minderschulden te financieren.
Dit zorgt ervoor dat ze veiliger zijn, omdat ze beter instaat zijn verliezen te absorberen, en het minder waarschijnlijk is dat ze ‘zombiebanken’ zullen worden (die geen verstandige leningen verstrekken).
De banken beweren dat hogere kapitaaleisen en andere nieuwe regels de kredietkosten zullen opdrijven.
Maar er zijn nog geen tekenen die daarop wijzen – een punt dat, nogal aan de late kant, vorige week werd gemaakt in het rapport over het monetair beleid van de Federal Reserve (het federale stelsel van Amerikaanse centrale banken) aan het Amerikaanse Congres.
Integendeel, de grootste Amerikaanse banken melden zeer gezonde winsten over het jongste kwartaal.
Helaas is een groot deel van de winsten van deze banken afkomstig van de handel in effecten – precies het soort riskanteactiviteiten dat ze in de aanloop naar de mondiale financiële crisis van 2008 in de problemen heeft gebracht.
Dit zijn activiteiten die met veel vreemd vermogen worden gefinancierd en op de balans staan met niet meer dan 5% aandelenkapitaal (en dus 95% schulden).
Om te begrijpen waarom dit een probleem is, moet je bedenken wat er gebeurt als je een huis koopt met slechts 5% eigengeld (of nog geen 3% eigen geld, wat een betere analogie is voorsommige Europese banken).
Als de huizenprijzen omhoog gaan, boek je een goedrendement op je aandelenkapitaal (en een beter rendement dan wanneer je 20% eigen geld had ingebracht).
Maar als de huizenprijzen omlaag gaan, kan je aandelenkapitaal worden weggevaagd (wat inhoudt dat je met je hypotheek ‘onder water’ staat).
Hogere kapitaaleisen voor de banken zijn goed voor de bredere economie – zij zorgen ervoor dat financiële crises (en het ‘zombie’-syndroom) minder waarschijnlijk worden, of minder ernstig, of allebei.
Amerikaanse banken worden momenteel met meeraandelenkapitaal gefinancierd dan het geval was vóór de financiële crisis, en ze doen het prima.
Toch moeten we ons nog steeds zorgen maken over hun vermogen om zichzelf op een nieuwe en creatieve manier op te blazen– vandaar de behoefte aan de “Volcker Rule”, hervorming van de derivatenhandel, en nieuwe regels voor de geldmarktfondsen.
En de kapitaaleisen voor de grote, systemisch belangrijke financiële instellingen blijven te laag.
Uit de jongste aanwijzingen blijkt dat de Amerikaanse beleidsmakers zich eindelijk op dit punt beginnen te concentreren.
Veel Europese banken hebben echter minder aandelen kapitaaldan hun Amerikaanse tegenhangers, wat een belangrijke bron van toekomstige kwetsbaarheid kan zijn.
Als er een Europees herstel met brede basis wil plaatsvinden, moeten de banken meer aandelenkapitaal binnenhalen, waardoor zij hun vermogen versterken om mogelijke verliezen te absorberen.
Helaas zijn er weinig tekenen dat de Europese beleidsmakers dit punt begrijpen.
Hoge Europese functionarissen denken en praten juist zoals de Amerikaanse beleidsmakers drie jaar geleden deden.
Zij waken ervoor de financiële boot te veel in beroering te brengen, dus ze stellen zich soepel op ten aanzien van financiële hervormingen en weigeren meer aandelenkapitaal voor de banken te eisen.
Dat is een vergissing die zij – en misschien wij allemaal –zullen gaan betreuren.
